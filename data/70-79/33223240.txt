title:เสียงดังจากลานเบียร์อ่อนนุช ปัญหาไร้ทางแก้ของเขตวัฒนา
comment:กระทู้นี้เหมาะสำหรับ คนอย่างน้อย 2 ประเภท

[Spoil] คลิกเพื่อดูข้อความที่ซ่อนไว้1. คนที่กำลังมองหาคอนโดมิเนียมติด BTS อ่อนนุช อย่าเพิ่งตัดสินใจเช่า/ซื้อคอนโด Ideo Verve หรือ The President ถ้ายังไม่ได้อ่านกระทู้นี้ คุณอาจต้องแบกรับปัญหาใหญ่ไร้ทางออกซึ่งมาพร้อมกับบ้านใหม่ของคุณอย่างไม่คาดฝันเหมือนกับเรา 
2. คนที่เดือดร้อนกับปัญหาเสียงดังยามวิกาลจากสถานประกอบการเช่น ผับ บาร์ ลานเบียร์ ร้านคาราโอเกะ ในกทม. และความรู้ทางกฎหมายอยู่ในระดับเรี่ยศูนย์  คุณอาจกำลังกัดฟันทนเพราะคิดว่าเรื่องเสียงดังเป็นเรื่องเล็ก ๆ น้อย ๆ ที่เจ้าหน้าที่ในบ้านเมืองไม่มีวันรับฟัง หรือกำลังสิ้นหวังตั้งแต่ก่อนจะเริ่มเข้าสู่กระบวนการยุติธรรม เราขอยืนยันตรงนี้เลยว่า เสียงดังยามวิกาล เป็นเรื่องใหญ่ที่กระทบต่อการใช้ชีวิต สุขภาพกายและสุขภาพจิตอย่างแน่นอน  ในกระทู้นี้ เรา"อาจ"มีคำตอบให้ว่า คุณจะพอทำอะไรได้บ้างตามที่กฎหมายให้สิทธิมา คุณ"ควร"จะใช้สิทธินั้นอย่างไร เพื่อป้องกันไม่ให้ถูกเจ้าหน้าที่รัฐโมเมหรือปั่นหัวคุณเล่นเหมือนอย่างที่เราโดนมาแล้ว ในฐานะที่เราก็มีความรู้ทางกฎหมายเริ่มจากจุดทศนิยมเหมือนกัน

ก่อนเริ่มเรื่องเราขอบอกไว้ก่อนว่า ยังไม่มีตอนจบสำหรับมหากาพย์เรื่องนี้ค่ะ แต่ข้อมูลเบื้องต้นที่เราได้ทราบจากการพูดคุยกับ นิติบุคคล ของตึกเราก็คือ ปัญหาเสียงดังยามวิกาลจากลานเบียร์อ่อนนุชนี้เริ่มมานานหลายปีแล้ว และมีผู้พักอาศัยอีกมากที่เดือดร้อนในเรื่องเดียวกัน ปัญหาดังกล่าวเคยลงข่าวหนังสือพิมพ์คมชัดลึก เคยออกรายการช่องไทยพีบีเอส เคยไปถึงสำนักนายกรัฐมนตรี คสช.เคยต้องเข้ามาคุมลานเบียร์นี้อยู่ครั้งหนึ่ง เจ้าของลานเบียร์ถูกเรียกมาเจรจาหลายครั้งจน "เคย" ได้ข้อสรุปว่าพื้นที่ตรงลานเบียร์ปัจจุบันจะถูกพัฒนาไปเป็นโรงหนังภายในปีที่แล้ว (2014) แต่ทุกวันนี้ลานเบียร์เจ้าปัญหาก็ยังคงอยู่ ส่วนเจ้าของที่นั้นไม่ไยดีต่อข้อร้องเรียนของนิติบุคคลแต่อย่างใด 

เราหวังว่ากระทู้นี้จะเปิดพื้นที่ให้คนกทม. คนละแวกเดียวกัน โดยเฉพาะคอนโดเดียวกับเรา ได้คุยถึงปัญหานี้ แชร์วิธีแก้ไขที่ได้ทำไปซึ่งแน่นอนว่าล้มเหลว เผื่อว่าเราจะได้หาทางอื่นกันต่อ และเราหวังมาก ๆ ว่าประเด็นนี้จะได้เข้าไปอยู่ในความสนใจของเจ้าหน้าที่รัฐและประชาชนทั่วไปสักที ว่า "เสียงดังยามวิกาล" เป็นปัญหาที่เราทุกคนควรต้องส่งเสียงออกมาดัง ๆ ว่า "มันเป็นปัญหาที่ต้องแก้ไขกันอย่างจริงจังได้แล้ว!"

หมายเหตุ :::::
เรื่องทั้งหมดที่เราจะเล่าต่อจากนี้เป็นเหตุการณ์จริงที่เราเรียบเรียงขึ้นจาก 
[Spoil] คลิกเพื่อดูข้อความที่ซ่อนไว้1. บันทึกการแก้ปัญหาเสียงดังที่เราจดไว้ในสมุด 
2. สเตตัสบ่นในเฟสบุ๊คเราเอง เราเคยเขียนลงเฟซก่อนเพื่อฟ้องเพื่อนและเพราะว่ามันลงวันที่เป็นหลักฐานให้เราโดยอัตโนมัติว่าวันไหนเราทำอะไรไป 
3. บันทึกเสียงสนทนากับเจ้าหน้าที่รัฐที่เราแอบอัดเก็บหรือถ่ายคลิปเก็บไว้
4. ค่าความดังเดซิเบลที่เราอ้างถึงมาจากแอพลิเคชั่น deciBel ของแอนดรอยด์ซึ่งแม้จะไม่แม่นยำนัก แต่ก็พอบอกได้คร่าว ๆ ว่าเสียงดังลดลงหรือไม่หลังจากที่เราดำเนินการร้องเรียนไป เราได้อัดคลิปและถ่ายภาพนิ่งค่าเดซิเบลและเสียงจากลานเบียร์ทั้งในบริเวณลานเบียร์และเสียงที่ได้ยินจากระเบียงห้อง/ในห้องของเราไว้ด้วย หลักฐานทั้งหมดได้ส่งให้เจ้าหน้าที่ฝ่ายปกครองเขตวัฒนาและเจ้าหน้าที่สิ่งแวดล้อมฝ่ายวัฒนาแล้วเมื่อวันที่ 31 มกราคม 2558 และเขตได้ส่งอีเมลตอบรับกลับมาว่าได้หลักฐานทั้งหมดแล้วในวันที่ 3 กุมภาพันธ์ 2558


    เดือนมิถุนายน  ตอนที่หาห้องเช่าย่านอ่อนนุชได้ เราดีใจมากเพราะจะได้อยู่ใกล้ออฟฟิศ ไปกลับสะดวก ได้พักผ่อนเต็มที่ซักที แต่คืนแรกที่เข้าพักเท่านั้น ความหวังที่จะได้พักผ่อนอย่างสบายตลอดหนึ่งปีข้างหน้าก็ระเหิดหายไปเลยเพราะไม่นึกมาก่อนว่าคอนโดจะมีเพื่อนบ้านเป็นลานเบียร์ไร้จิตสำนึก!  เสียงดังที่ว่านี้มาจาก “ลานเบียร์อ่อนนุช” ส่วนหนึ่งของตลาดกลางแจ้งระหว่างคอนโด Ideo Verve และ The President  เริ่มเปิดทำการทรมานผู้คนตั้งแต่ช่วงสองทุ่มครึ่ง-ห้าทุ่มครึ่งของทุกวัน ไม่เว้นวันหยุดราชการ ยิ่งช่วงที่มีการร้องเรียนหนัก ๆ ร้านจะเริ่มส่งเสียงดังตั้งแต่ทุ่มครึ่งราวกับต้องการเยาะเย้ยกฎหมายไทยดัง ๆ ให้โลกรู้ (เราเองที่ร้องเรียน แต่ก็คาดว่ามีคนอื่นด้วย จากที่สอบถามตำรวจสน.พระโขนงมา) 



*** สามเดือนหลังจากแจ้งเขต (แจ้งวันที่ 4 พฤศจิกายน 2557) พบว่ามีเวทีงอกขึ้นมาส่งเสียงดังเพิ่มอีกชื่อ เวที Cocktail ส่วน "เวทีลานเบียร์อ่อนนุช" ขยับขยายไปแผ่ตัวอยู่บริเวณกลางตลาด


    สองเดือนแรกที่มาอยู่ เรายอมอดทนกับเสียงพิฆาตหูทุกคืน เพราะคิดว่าเสียงดังน่ะมันเรื่องเล็ก อีกเดี๋ยวก็ชินไปเอง ร้องเรียนไปเดี๋ยวก็โดนหาว่าจุกจิกเรื่องมาก แต่เรื่องบางเรื่องมัน "ชิน" ไม่ได้จริง ๆ  นับวันเราก็ยิ่งรู้สึกเหมือนตัวเองกำลังตกเป็นทาสที่ต้องขึ้นอยู่กับความเมตตาของคนกลุ่มนี้อยู่เสมอ พอใกล้ ๆ สามทุ่ม ก็จะเริ่มวิตกจริตว่าวันนี้ลานเบียร์มันจะมาอารมณ์ไหน เสียงจะดังกว่าเดิมมั้ย จะเล่นกันนานแค่ไหน มันไม่ง่ายเลยที่จะต้องข่มตาหลับทั้งที่หูได้ยินเสียงเพลงที่เราไม่ต้องการจะฟัง ซ้ำ ๆ ซาก ๆ คืนละหลาย ๆ รอบ 

      เราเองก็ทำงาน กลับมาถึงบ้านดึกสามทุ่มสี่ทุ่ม อยากจะนอน แต่กลับต้องมาตั้งสมาธิข่มตานอนอีก ถึงจะพยายามหลีกเลี่ยงการปัญหาอยู่หลายครั้ง ทั้งซื้อที่อุดหูมาใช้ แต่ก็ไม่ได้ผลเลยสักอย่าง เพราะจริง ๆ ปัญหามันไม่ใช่แค่เสียงโหยหวนของนักร้อง แต่มี "บีทจากกีต้าร์ไฟฟ้า" ที่สั่นสะเทือนขึ้นมาถึงบนห้องด้วย จากที่คิดว่าจะได้พักผ่อนเต็มที่ เรากลับไม่ได้นอนก่อนเที่ยงคืนมาสี่-ห้าเดือนแล้ว คุณภาพชีวิตตกต่ำยิ่งกว่าสมัยอยู่ไกลที่ทำงานเสียอีก ฉะนั้น ใครคิดจะมาเช่าห้องอยู่แถวนี้ระวังไว้ให้ดีนะคะ เช็คดี ๆ ก่อนเลยว่าห้องที่จะย้ายไปเสียงมาถึงมั้ย "การมาดูห้องตอนกลางวัน" เหมือนเราบอกอะไรไม่ได้เพราะเสียงดังยามวิกาล = เกิดขึ้นยามวิกาล ทางที่ดีพยายามเลือกห้องที่หันหน้าออกจากลานเบียร์น่าจะปลอดภัยสุดค่ะ (แต่ทั้งนี้ทั้งนั้นเราก็ไม่รู้นะคะว่าห้องฟากอื่นได้รับอานิสงส์ไปบ้างมั้ย ระวังไว้ก่อนเป็นดีค่ะ) 

        แต่แล้ว  ช่วงต้นกรกฎาคม 57  เสียงดังตลอดเดือนหยุดไปซะเฉย ๆ สองสัปดาห์ ช่วงนั้นเราแทบจะจุดพลุฉลองเลย คิดว่าคงมีคนโทรแจ้งตำรวจแล้ว เราไม่ต้องทนทุกข์ทรมานยามค่ำคืนเพราะเรื่องนี้อีกแล้ว....โชคร้าย ที่เราคิดผิด เพราะปลายเดือนกรกฎา คอนเสิร์ตกลับมาอีกครั้งด้วยเสียงที่ดังรุนแรงเหมือนเดิม ตอนนั้นเราไม่รู้จริง ๆ ว่าต้องทำยังไง ได้แต่เกลียดตัวเองมากขึ้นเรื่อย ๆ ที่กลายเป็นพวกงอมืองอเท้า เอาแต่บ่นลงเฟซไปวัน ๆ ได้ถึงสองเดือน เป็นคนประเภทที่เราไม่ชอบเลย! เราเริ่มอยากรู้ค่ะ ว่าสาเหตุที่เสียงมันหยุดไปตอนนั้นใช่ฝีมือเจ้าหน้าที่รัฐจริงอย่างที่เราเคยให้เครดิตไว้มั้ย? เราสงสัยค่ะ ว่า "จริง ๆ แล้ว เจ้าหน้าที่รัฐช่วยประชาชนได้จริงหรือเปล่านะ?" 

        เดือนสิงหาคม    เรากล้า ๆ กลัว ๆ เพราะเป็นครั้งแรกของเราที่ตัดสินใจจะส่งเรื่องร้องเรียนต่อเจ้าหน้าที่รัฐ สำหรับเราที่ไม่เคยมีประสบการณ์ด้านนี้เลย มันเป็นอะไรที่มืดแปดด้านมาก ๆ 
        เราไม่ไว้ใจเจ้าหน้าที่ แต่ก็ไม่อยากให้ความศรัทธาที่มีอยู่เพียงนิดน้อยต้องแตกสลายไปมากกว่านี้ ถึงได้พยายามหลีกเลี่ยงมาตลอด เอาแต่คิดว่า "เอาน่ะ วันนี้น่าจะเสียงดังน้อยกว่าเมื่อวานนะ" หรือ "ไม่มีใครอยากทำให้คนอื่นเดือดร้อนหรอก" หรือ "เดี๋ยวพอเค้าหาเงินได้มากพอเค้าก็จะทำผนังกั้นเสียงเอง" แต่ใครที่เจอเสียงดังยามวิกาลแบบเดียวกันนี้ก็น่าจะรู้ค่ะ ว่ามันไม่จริง ดังนั้น กลางเดือนสิงหาคม เราจึงเริ่มโทรหา 191... แทบทุกคืน 

        ผลก็คือ เราไม่เคยได้คุยกับตำรวจจริง ๆ เลย ซึ่งเป็นเรื่องที่น่าเกลียดมาก ๆ โอเค เรารู้ว่า ตำรวจอาจจะไม่รับสายเราบ้างเป็นบางครั้ง แต่เนื่องจากเราไม่เคยโทรต่อเนื่อง เราจึงเพิ่งรู้ว่ามีการไม่รับสายอย่างต่อเนื่องขนาดนี้ด้วย! ตลอดทั้งเดือนเราเจอแต่เสียงตอบรับของตำรวจหญิงที่พูดประมาณว่า "เจ้าหน้าที่ไม่มี กำลังออกปฏิบัติหน้าที่" พอสิ้นเดือน เราเริ่มสิ้นศรัทธากับ 191 และหันไปทำรีเสิร์ชเกี่ยวกับลานเบียร์ด้านล่างด้วยตัวเอง เพราะตอนนั้นเราเพิกเฉยกับปัญหามากเสียจนเราเองก็ยังไม่รู้ด้วยซ้ำว่า เสียงที่ทำร้ายเราอยู่ทุกคืนมันมาจากร้านไหน ชื่ออะไร ส่วนหนึ่งก็เพราะร้านไม่ได้มีชื่อบอกไว้ด้านหน้า แต่แปะเอาไว้ที่ฉากหลังเวทีว่า "ลานเบียร์อ่อนนุช"




       การเสิร์ชข้อมูลทำให้เราได้รู้ว่า นี่ ไม่ใช่ ครั้งแรกที่ "ลานเบียร์อ่อนนุช" ก่อเรื่อง เพราะเมื่อปี 2012 เคยมีข่าวออกมาแล้วว่า เขตวัฒนาได้แจ้งความกับลานเบียร์นี้เพราะประชาชนได้รับความเดือดร้อนมาก (เสิร์ช "คมชัดลึก ลานเบียร์อ่อนนุช" ดูนะคะ) ครั้งนั้นร้านเคยถูกปิดไปด้วยข้อหา "ไม่มีใบอนุญาตจากทางเขต" ซึ่งก็น่าสงสัยว่าทำไมแค่สองปีมันถึงกลับมาได้ ใช้ชื่อเดิม ปักหลักก่อความรำคาญเวลาเดิม ที่เดิม มีพฤติการณ์แบบเดิม ๆ ทั้งที่เมื่อสอบถามข้อกฎหมายกับทางเขตแล้ว เจ้าหน้าที่ยืนยันว่า หากเจ้าของถูกดำเนินคดีในข้อหานี้ จะไม่สามารถเปิดสถานประกอบการแบบเดิมได้อีกเลย เราสันนิษฐานเอาว่า อาจเป็นเพราะ มีเวทีลานเบียร์สองแห่งในตลาด แห่งหนึ่งใกล้ Ideo Verve กับอีกแห่งใกล้ The President ที่โดนปิดปี 2012 อาจไม่ใช่ทั้งสองแห่ง หรือไม่ก็อาจจะแค่เปิดผิดกฎหมายทั่ว ๆ ไป จ่ายใต้โต๊ะ ไม่ได้มีอะไรซับซ้อน  

     เพื่อความกระชับของเรื่อง (ที่ยาวมาก) ใครที่อยากรู้รายละเอียดว่าเราอ่านอะไรไปบ้าง จิ้มดูได้ตรงนี้ค่ะ

[Spoil] คลิกเพื่อดูข้อความที่ซ่อนไว้ Keyword: กฎหมายมลพิษทางเสียงและความสั่นสะเทือน
คู่มือวัดเสียงรบกวนของกรมควบคุมมลพิษ
บทความเสียงนี้ที่ไม่ต้องการ ของศาลปกครอง
หลักการตรวจวัดเสียงรบกวน 

อ่านแล้วสรุปไม่ได้อยู่ดีว่าเราจะต้องแจ้งปัญหานี้กับใคร และสรุปไม่ได้ด้วยว่าเสียงที่ดังอยู่นี่นับเป็นเสียงรบกวนหรือเปล่า เพราะแม้กฎหมายจะบอกว่า "เสียงรบกวน = ความดังหน่วยเดซิเบลเอขณะที่มีเสียงรบกวน - ความดังขณะที่ไม่มีเสียงรบกวน แล้วมีค่ามากกว่า 10 เดซิเบลเอ" แต่ชาวบ้านอย่างเราจะเอาอะไรมาวัดเดซิเบลเอกันล่ะ นอกจากแอพมือถือที่ก็ไม่แน่ว่าจะเที่ยงตรงพอด้วย 

ส่วนใครที่อยากอ่านกรณีของคนที่ร้องเรียนเรื่องนี้สำเร็จ ขอให้ตามไปอ่านที่กระทู้ http://pantip.com/topic/32330956 นะคะ เราปริ๊นท์กระทู้ของเขาออกมาวางไว้หน้าทีวีเพื่อที่ทุกวันตื่นมาจะได้อ่านมันซ้ำ หนึ่ง เพื่อให้จำขั้นตอนได้ และ สอง เพื่อให้เรามีกำลังใจว่า สักวันเสียงอึกทึกแถวนี้ก็จะหายไปเหมือนกัน แต่เรื่องของเรายังไม่ได้ Happy Ending มาเป็นตอนจบเหมือนอย่างเขาหรอกนะคะ และยังไม่เห็นหนทางเลยด้วย มาหวนคิดถึงวันนั้นตอนนี้แล้ว บางครั้ง เราก็อยากจะหัวเราะค่ะ... หัวเราะทั้งน้ำตา ... ก็สงสัยเหมือนกันนะคะว่า 
    ทำไมประเทศนี้ถึงไม่เคยเหนื่อยกับการทำลายศรัทธาของประชาชนเลยล่ะคะ?																																	   แก้ไขข้อความเมื่อ 12 กุมภาพันธ์ 2558 เวลา 23:52 น.
comment1:=================>>>>>>>>> 1111 สายด่วน ด้วน ๆ

     นับตั้งแต่ได้อ่านกระทู้ของคนที่ร้องเรียนได้สำเร็จ เราก็ตัดสินใจว่าจะติดต่อเขตบ้างค่ะ  เบอร์โทรเขตวัฒนาที่ได้จากเว็บไซต์ http://www.bangkok.go.th/vadhana/ คือ 02-3818930 ... ซึ่ง.... โทรไม่ติดอีกเช่นกัน ใช่ค่ะ เราโทรไม่ติดเลยทั้ง 191 ทั้ง เขต จะมีอะไรสิ้นหวังกว่านี้อีกมั้ยล่ะ?  เราที่หันไปหาใครไม่ได้จึงลองโทรไปที่ 1111 สายด่วนร้องเรียนร้องทุกข์ของสำนักนายกฯ แทนค่ะ ... ด้วยใจตุ๊ม ๆ ต่อม ๆ

     วันแรกที่เราเปลี่ยนจาก 191 ไปโทรหา 1111 สายด่วนรัฐบาลแทน คือวันที่ 1 กันยายน 2557  เจ้าหน้าที่หญิงที่รับเรื่อง ถามเราถึงที่ตั้งลานเบียร์อย่างละเอียดแล้วต่อสายหา 191 วันนั้นเองเราถึงได้คุยกับตำรวจตัวเป็น ๆ เสียที (ในที่สุด...) ตำรวจนายนั้นบอกว่าจะแจ้งตำรวจท้องที่ให้ ซึ่งเมื่อถามถึง "เวลา" ที่เราจะต้องรอระหว่างตำรวจดำเนินการแก้ปัญหา เราก็ได้คำตอบคลุมเครือกลับมาว่าปกติตำรวจใช้เวลาทำงาน 20 นาที แต่สำหรับประชาชนคนไทยที่น่าจะรู้จักตำรวจไทยกันดี ... คงเดาได้ไม่ยากใช่มั้ยคะ ว่าคืนนั้นเสียงมันไม่ได้ดังน้อยลงเลย ตลอดเดือนกันยายน เราเลยได้แต่วนเวียนอยู่กับการโทรหา 191 กับ 1111 ซึ่งต่อมาเราก็ได้เรียนรู้ว่า "หน่วยงานพวกนี้ไม่มีประโยชน์อะไรเลยสำหรับปัญหาของเรา" สิ้นเดือนนั้น 191 ยังคงติดต่อไม่ได้ พอเราโทรไปทวงถามทาง 1111 อีกที คาดคั้นเอาคำตอบให้ได้ว่า ปัญหานี้จะแก้ไขเสร็จภายในกี่วัน เจ้าหน้าที่หญิงที่รับสายก็เริ่มอารมณ์เสียแล้วตอบกลับมาแบบมะนาวไม่มีน้ำว่า "ตรงนี้คุณต้องรอค่ะ มันไม่สามารถติดตามผลได้นะคะ" 

       หลังจากวันนั้นหลายสัปดาห์ เราได้เข้าเว็บ 1111 อีกครั้งและพบเอาทีหลังว่า เวลาแจ้งเรื่องผ่านระบบออนไลน์ มันมีช่องให้ติ๊กว่า "ท่านต้องการให้ติดต่อกลับจากหน่วยงานที่รับเรื่องร้องเรียนหรือไม่" ด้วย ซึ่งก็แปลกจริง ๆ เพราะเมื่อแจ้งผ่านเจ้าหน้าที่ เจ้าหน้าที่กลับแจ้งเราว่าจะไม่มีการบันทึกอะไรเลย  
       "โทรไปหาครั้งก่อน 1111 ต่อสายให้ตำรวจแล้วบอกให้รอไป ถ้าไม่เกิดอะไรขึ้นให้โทรมาใหม่ แล้วประชาชนต้อง "โทรใหม่" อีกกี่ครั้งกันคะ ปัญหาของเขาถึงจะได้รับการแก้ไข? แล้วถ้าคุณไม่บันทึกเรื่องไว้ คุณจะรู้ได้ไงว่าปัญหามันแก้แล้วรึยัง? สรุป 1111 นี่ตั้งขึ้นมาเพื่อทำอะไร? แค่รับแจ้งเฉย ๆ จากนั้นจะยังไงก็ช่างหรือ?" เรารัวคำถาม ด้วยความสัตย์จริง...เราไม่ได้เหวี่ยงเค้านะคะ แค่อยากรู้จริง ๆ ว่าสรุป 1111 มันตั้งมาเพื่ออะไร ทำอะไรได้แค่ไหน เราจะได้รู้ไงคะว่าควรจะติดต่อเค้าในฐานะอะไร

       "แล้วคุณต้องการอะไรจากเราล่ะคะ" นางกัดฟันตอบกลับมา ...เอ๊า ...เอากะนางสิ "ก็เราติดต่อกับจนท.ให้แล้ว จนท.จะติดต่อไปมั้ยก็แล้วแต่จนท.แล้วค่ะ" แล้วนางก็ต่อสาย 191 ให้เราอีก  ใครที่สงสัยเหมือนกันกับเราว่า 1111 ทำอะไร... ตอนนี้คุณรู้บทบาทของเบอร์นี้แล้วนะคะ เป็นวิจารณญานของคุณเองแล้วว่าคุณจะพึ่งหน่วยงานนี้ได้หรือไม่ และเมื่อหน่วยงานนี้ออกมาพูดในวันหนึ่งว่า "เรื่องร้องเรียนที่เข้ามากว่า 90% ได้รับการคลี่คลาย.." ลองคิดดูแล้วกันค่ะว่า คุณจะยังเชื่อเขาได้อยู่หรือไม่? 




ระดับเสียงก่อนโทรหา 1111 วันที่ 6 ตุลา 2557 


ระดับเสียงหลังโทรหา 1111, 191, เขตวัฒนา และ สน.พระโขนง


เรามีคลิปหลักฐานบทสนทนากับ 1111 และ 191 อยู่ ตอนนี้กำลังปรึกษาเพื่อนที่รู้กฎหมายว่าเราจะเอามาเผยแพร่ลงเว็บได้ม้ย ถ้าเราแปลงเสียงแล้วจะยังผิดกฎอยู่มั้ย ถ้าเอาลงได้จะเอามาลงให้เป็นกรณีศึกษานะคะ


=============>>>>> ข้ออ้างคลาสสิคของตำรวจไทย (01) ช่วยด้วย ถูกชาวบ้านกลั่นแกล้ง?


        กลับไปที่ 191 การคุยกันคราวนี้ เราถือโอกาสสัมภาษณ์ตำรวจที่รับสายมาบ้างถึงบทบาทหน้าที่ของตำรวจในเรื่องนี้ ซึ่งนายตำรวจคนนั้นตอบมาคลุมเครืออีกแล้วว่า ตำรวจทำได้แค่ "ตักเตือน" เท่านั้น (ตักเตือนคืออะไรหรือคะ?) ถ้าอยากให้เรื่องจบต้องติดต่อ เขต เพราะเขตเป็นคน "อนุญาต" ให้เปิดร้าน พอเราถามว่า แล้วทำไมหนึ่งเดือนที่ผ่านมา 191 ไม่รับสายเราเลย ให้จ่าเทปมารับหน้าแทนอยู่เรื่อย ตำรวจบอกว่าไงรู้มั้ยคะ... ข้ออ้างคลาสสิคเลย เชื่อว่าหลายคนคงเคยได้ยินกันมาบ้างแล้ว

        "คนโทรเล่นเยอะไง คนเดือดร้อนจริงอย่างคุณถึงโทรเข้ามาไม่ได้" ตำรวจตอบ

        "อ้าวแล้วถ้าเรื่องด่วนจริง ๆ ล่ะคะ คอขาดบาดตาย" เราพยายามชี้ให้เห็นปัญหา

        "ก็.. "  เสียงปลายสายทิ้งช่วงให้ตัวเลือกสักตัวโผล่ขึ้นมาให้โยนภาระให้ "โทรกู้ภัยก็ได้ ที่นี่มีคนโทรเข้ามาเดือนละแสนสองแสนสาย โทรเล่นพันกว่าสายเงี้ย ถ้าตัดปัญหาตรงนี้ไม่ได้นี่ ผมก็ไม่รู้จะทำยังไงอ่ะครับ"

        เราอึ้งกับคำตอบไปนิดหน่อย 
        "เอ่อ... คือได้ยินแบบนี้มาตั้งแต่ประถมแล้ว ตร.ยังแก้ไม่ได้อีกหรอคะ? =_="

เป็นคำถามที่ไม่น่าถาม เพราะคำตอบก็แน่นอนอยู่แล้วว่า "ยัง" ตามด้วยการโยนขี้ไปให้ "ผู้บังคับบัญชา" "ผู้ใหญ่" ...ผู้ที่ยังไม่มีไอเดียสักทีว่า การโทรแกล้งจะต้องจบลงได้แล้ว การทำงานของหน่วยงานราชการที่เป็นเช่นนี้ทำให้เราอดสงสัยไม่ได้ว่า จริง ๆ ประเทศเราปกครองแบบรวมศูนย์ หรือเรามีข้าราชการที่มี "ความคิดแบบรวมศูนย์" ที่เอาแต่รอคำสั่ง อ้างคำสั่ง และพยายามคิดเองให้น้อยที่สุด กันแน่?


===========>>>>>> เล็กเกินไป ไม่ใช่สิทธิมนุษยชน

       ปลายเดือนกันยายน   เราทั้งโกรธ ทั้งสิ้นหวัง ทั้งมืดแปดด้าน ไม่รู้จะขอให้ใครช่วยเราได้ 
เราเริ่มเสิร์ชหาองค์กรที่รับปรึกษากฎหมาย จนไปพบเว็บไซต์ iLaw.org.th ที่เมื่อเข้าไปอ่านหน้า "เกี่ยวกับเรา" แล้ว เราก็สรุปใจความ (อาจจะเข้าข้างตัวเองหรือเปล่าก็ไม่ทราบได้) ว่า ที่นี่น่าจะช่วยเราได้ เพราะ หน้าที่อย่างหนึ่งของ iLaw ก็คือ ช่วยประชาชนผลักดันกฎหมายใหม่ ๆ และส่งเสริมให้เกิด "....หลักการประชาธิปไตย, เสรีภาพในการแสดงออก สิทธิพลเมือง และสิทธิทางการเมือง และ ระบบยุติธรรมไทยที่เป็นธรรมและตรวจสอบได้กว่าที่เป็นอยู่ในปัจจุบัน..."  โดยยุทธศาสตร์ข้อสามขององค์กรได้กล่าวไว้ว่าองค์กรจะ "...ติดตามสังเกตการณ์การละเมิดสิทธิพลเมืองและสิทธิทางการเมือง โดยเฉพาะการละเมิดสิทธิภายใต้ระบบยุติธรรม โดยการเข้าสังเกตการณ์การพิจารณาคดีการเมืองและการพิจารณาคดีที่เกี่ยวข้องกับเสรีภาพในการแสดงออก"
  
     เราไม่แน่ใจว่าเราตีความเข้าข้างตัวเองไปหรือเปล่า แต่ตอนนั้นจนถึงตอนนี้ เราก็ยังคิดอยู่นะ ว่าเรากำลัง "ถูกละเมิดสิทธิพลเมือง" เพราะเราติดต่อเจ้าหน้าที่บ้านเมืองเพื่อใช้สิทธิของเราไม่ได้ ส่วนที่ติดต่อได้ก็ไม่ได้คุ้มครองเราจากการละเมิดสิทธิเลย (ถูกรบกวนทุกคืน) โอเค มันอาจจะดูเป็นเรื่องเล็ก ๆ เมื่อเทียบกับการสร้างเขื่อนทับหมู่บ้านคนอื่น หรือต่างด้าวไม่ได้บัตรประชาชน แต่เราก็สิ้นหวังแล้วนั่นแหละ เพราะฉะนั้นเราเลยติดต่อไปหา iLaw ทางอีเมล ilaw@ilaw.or.th เพื่อขอคำปรึกษา หยั่งเชิงดูก่อนว่าเราถามเค้าได้มั้ย เราเล่าเรื่องทั้งหมดและถาม iLaw ไปสี่ข้อว่า

1. การส่งเสียงดังรบกวนยามกลางคืนเป็นความผิดมั้ย? 
2. Protocal การทำงานของตำรวจเป็นอย่างไร? (มันควรจะช้าแบบนี้มั้ย มันมีระบบตรวจ+แจ้งผลกลับมั้ย) 
3. จริงหรือไม่ที่ต้องทราบชื่อร้านก่อนถึงจะร้องเรียนได้? (มาอ่านอีกทีตอนนี้เรารู้สึกคำถามข้อนี้เฉพาะเจาะจงไป จริง ๆ เราอยากรู้วิธีการร้องเรียนโดยรวมมากกว่า แต่เรื่องนี้คาใจเรามากเพราะลงไปดูครั้งแรกไม่เห็นชื่อร้าน พอ1111 ถามเลยไม่แน่ใจว่ามันชื่อ "ลานเบียร์อ่อนนุช" จริงมั้ย ต่อมาเราเลยลงไปสำรวจอีกรอบแล้วเห็นว่ามันชื่อนี้จริง) 
4. ขอวิธีแก้ไขปัญหาเสียงดังยามกลางคืน 

เรื่องนี้ออกจาก email เราไป ถึง iLaw ในวันที่ 28 กันยายน 2557 แต่หนึ่งสัปดาห์ผ่านไป ก็ยังไม่มีแม้แต่ข้อความสั้น ๆ ตอบกลับมา...  โชคดีเพื่อนเรารู้จักคนที่ทำงานอยู่ในนั้น เลยขออีเมลใหม่มาให้ เราฟอร์เวิร์ดเมลฉบับนั้นส่งไปให้เพื่อนของเพื่อนอีกที และแล้วคำตอบแรกก็มาถึงในที่สุด คำแนะนำของเขาโดยสรุปแล้วมีดังนี้ค่ะ 

1. ให้ไปร้องเรียนเจ้าหน้าที่ปกครอง สำนักงานเขต  เพราะตามกฎหมายเจ้าหน้าที่ฝ่ายปกครองมีอำนาจในการจัดการ 
2. จากนั้นแจ้งความกับสถานีตำรวจท้องที่ ตรวจสอบ "ใบอนุญาติสถานประกอบการ" เพราะใกล้แหล่งชุมชุน และเสียงดังอาจจะเข้าข่ายทำผิดตาม พรบ.ส่งเสริมและรักษาคุณภาพสิ่งแวดล้อมแห่งชาติ และ พรบ.สาธารณสุข ซึ่งสร้างความรำคาญให้เจ้าทุกข์
3. สถานบันเทิงเปิดได้ถึงไม่เกินตีสอง "ถ้ามีใบอนุญาต"
4. ไม่จำเป็นต้องรู้ชื่อร้านก่อนจึงจะแจ้งความได้ แต่ถ้ารู้ก็ดี เพราะตำรวจอาจอยากรู้เพื่อระบุเป้าหมาย
5. ในส่วนของตำรวจ หากไม่มีการดำเนินการใดๆจะฟ้องเอาผิดได้ตาม ป.อาญา 157 แต่ไม่น่าคุ้ม ให้ติดต่อกับเจ้าหน้าบังคับบัญชาว่าร้องเรียนไปแล้วไม่มีผลคืบหน้า หากสามารถรวมรายชื่อเพื่อแจ้งความกับเจ้าหน้าที่จะมีประโยชน์มาก
ปล.  ilaw เป็นองค์กรสิทธิมนุษยชน ทำข้อเสนอปฎิรูปกฎหมาย ไม่ใช่ สำนักงานกฎหมายแต่ยินดีจะช่วยถ้าทำได้

เราเองก็ต้องขอ ขอบคุณ iLaw และขอโทษที่เข้าใจบทบาทขององค์กรเขาผิดมา ณ ที่นี้ด้วยค่ะ สำหรับใครที่อยากขอคำแนะนำทางกฎหมาย เกี่ยวกับความทุกข์ร้อน "ทั่ว ๆ ไป" ของประชาชน เราขอแนะนำให้โทรถาม ศูนย์นิติศาสตร์ คณะนิติศาสตร์ มธ. เบอร์ 02-613-2128 (ท่าพระจันทร์) 02-696-5103 (รังสิต) แทนน่าจะตรงกว่าค่ะ เราได้รู้จักที่นี่จากเพื่อนนักกฎหมายก็เมื่อมกราคมที่ผ่านมานี่เอง นับว่ารู้ช้าไปมาก ๆ เลยต้องเสียเวลาสับสนวกวนอยู่นานสองนานเป็นค่าโง่ ไม่ควรเอาเยี่ยงอย่างค่ะ

จากอีเมลนี้ ชัดเจนแล้วว่าเราต้องติดต่อเขตกับสน. ท้องที่ให้ได้ แม้มันจะติดต่อไม่ได้ ซึ่งหมายความว่าเราจะต้องไปเขตด้วยตัวเอง แต่อย่าลืมว่าจนถึงตอนนี้เราก็ยังไม่ได้คำตอบอยู่ดีวา protocal ของเจ้าหน้าที่ตำรวจ โดยเฉพาะเรื่อง "ความเร็ว" ในการเข้าแก้ไขปัญหาการร้องเรียน เป็นอย่างไร? มันลึกลับ... มาก! ใครมีความรู้ด้านนี้ มีคำตอบ ช่วยบอกเราด้วยจะขอบคุณมาก ๆ เลยค่ะ
comment2:ในเมื่อปัญหาของคน  แต่แจ้งปัญหาไปให้คนแล้วคนไม่มาแก้ให้     ไหนๆตรงนั้นก็อยู่แถววัดมหาบุศย์ด้วย   ลองไปบนแม่นาคพระโขนงเลยครับ    ส่งเสียงรบกวนแบบนี้ต้องบนด้วยประทัด100นัด  หนามยอกเอาหนามบ่ง   [Spoil] คลิกเพื่อดูข้อความที่ซ่อนไว้
comment2-1:คห.2  5555 ถ้าจนปัญญาจริง ๆ อาจต้องเล่นไสยเหมือนกัน
comment3:=============>>>>> ข้ออ้างคลาสสิคของตำรวจไทย (02) "รอถึงเที่ยงคืนแล้วกัน"


เดือนตุลาคม   เราพยายามติดต่อเขต แต่โทรไม่ติด เราเลยลองติดต่อ 191 อีกครั้ง และได้เจอตร.เป็น ๆ (ที่ไม่ใช่เครื่องตอบรับ) เป็นครั้งแรก ทว่า ตำรวจที่รับสายอ้างกับเราว่า "เสียงดังยามวิกาล" คือเสียงที่เกิดขึ้น "หลังเที่ยงคืน" นอกจากนั้นแล้วไม่นับ... ฉะนั้นตำรวจช่วยอะไรเราไม่ได้จนกว่าลานเบียร์จะเสียงดังเกินเที่ยงคืน 

"รอหลังเที่ยงคืน ถ้าเสียงยังดังอีกค่อยโทรมาใหม่แล้วกัน" ตำรวจบอกเราอย่างนั้น แต่เราไม่ยอมวางสาย ตื๊อขอชื่อเค้าไว้เป็นหลักฐานว่าได้แจ้ง เค้าบอกว่าเค้าไม่ให้ชื่อถ้าไม่ได้เป็น "คนรับเรื่อง" ... อ้าว แล้วที่คุยกันอยู่นี่ไม่ใช่รับเรื่องหรือไง? จังหวะที่เราอ้ำ ๆ อึ้ง ๆ อยู่ ตำรวจก็ยื่นคำขาดให้เราโทรมาหลังเที่ยงคืน แต่เรายังยืนกรานให้ ตร. "แสดงความรับผิดชอบอะไรสักอย่าง" หากตอนเที่ยงคืนเราโทร 191 ไม่ติดและร้องเรียนอะไรไม่ได้ สุดท้ายตำรวจก็ยอมให้เบอร์มือถือตัวเองมาจนได้ แต่ปัญหาคือ ลานเบียร์ไม่เล่นดนตรีเกินเที่ยงคืนง่าย ๆ และบางครั้งที่เล่นเกินก็เกินมานิด ๆ หน่อย ๆ เราโทรแจ้งตำรวจไม่ทัน และถึงจะแจ้งทัน ตำรวจก็ไม่น่าจะมาทันอยู่ดี 

    กระทั่งวันที่ลานเบียร์เปิดหลังเที่ยงคืนจริง ๆ มาถึง...และไม่ใช่แค่เลยไปห้านาที สิบห้านาทีด้วยนะคะ แต่เกินมามากกว่าครึ่งชั่วโมง! เรารีบโทรหามือถือของตำรวจนายนั้นทันที ปรากฎว่า... ไม่มีใครรับสายอีกตามเคย และแล้วคืนนั้น ลานเบียร์ก็เล่นคอนเสิร์ตหน้าชื่นตาบานต่อไปได้จนถึงตีหนึ่งกว่า ประมาณหนึ่งสัปดาห์ให้หลัง ตำรวจนายนั้นถึงได้โทรกลับมาถามเราว่า เราเป็นใคร เอาเบอร์มาจากไหน โทรมาทำไม... หลังจากระลึกชาติกันเสร็จเรียบร้อย เราก็เล่าเรื่องลานเบียร์เปิดเกินเที่ยงคืนให้ฟัง ตร.ตอบมาแค่ “อ้อ... “ แล้วเราก็ไม่มีอะไรต้องพูดกันอีก 



เสียงที่ดังเข้ามาในห้องเมื่อปิดหน้าต่างประมาณ 51-58 เดซิเบลเอ ยังมีผลกระทบต่อการนอนหลับในช่วงที่เพลงขึ้นเสียงดัง ปกติเสียงในห้องที่ปิดหน้าต่างอยู่ที่ประมาณ 38-40 เดซิเบลเอ




เสียงที่ดังเข้ามาในห้องเมื่อปิดหน้าต่างประมาณ 60-66 เดซิเบลเอ ยังมีผลกระทบต่อการนอนหลับในช่วงที่เพลงขึ้นเสียงดัง ปกติเสียงในห้องที่ปิดหน้าต่างอยู่ที่ประมาณ 49-54 เดซิเบลเอมีแต่เสียงรถจากถนน เป็นเสียง ambience ที่ฟังนาน ๆ พอจะหลับได้ ไม่เหมือนเสียงบีทและเสียงร้องเพลงที่เดี๋ยวค่อยเดี๋ยวดัง เดี๋ยวตะโกน เดี๋ยวมีจังหวะตึ้บ ๆ 





==============>>>>>>>>> เขตวัฒนาปรากฎตัว...


     เดือนพฤศจิกายน  เราโทรแจ้งเขตวัฒนาได้สำเร็จ หลังจากที่โทรไม่ติดมานาน ไม่รู้เหมือนกันว่าตอนนั้นมันเกิดอะไรขึ้นกับเบอร์โทรที่เขตให้ไว้ในเว็บไซต์ แต่ก็ต้องขอบคุณเขตลาดพร้าวมาก ๆ ที่ให้เบอร์ที่ได้มากับเบอร์ที่โทรติดกับเราพร้อมกับแนะนำให้อย่างดีด้วยว่า เราต้องติดต่อฝ่ายไหน เบอร์อะไร ให้เบอร์มาหมดทั้งฝ่ายสิ่งแวดล้อมเขตวัฒนาและเบอร์ผอ.เขต 

       เมื่อโทรติด เราก็ได้คุยกับเขตวัฒนาในรายละเอียดว่าเราได้รับความทุกข์ทรมานอย่างไรบ้าง เกล็ดเลือดกับความดันเราตกไปเลยตอนไปตรวจสุขภาพประจำปี ซึ่งสาเหตุที่หมอบอกมาก็คือ การอดนอนเป็นเวลานาน และเตือนให้เรานอนเร็วขึ้น เจ้าหน้าที่ที่รับเรื่องบอกเราว่าจะส่งเรื่องนี้ต่อให้เจ้าหน้าที่ X กับเจ้าหน้าที่อีกคนหนึ่ง และแจ้งว่า เจ้าหน้าที่ทั้งสองจะลงพื้นที่สำรวจร้านแล้วจึงจะโทรหาเราอีกครั้งภายในเจ็ดวันเพื่อขอข้อมูลเพิ่มเติม... แต่มันก็เดาได้ไม่ยากค่ะว่า เจ็ดวันก็แล้ว สิบสี่วันก็แล้ว หากคุณติดต่อกับราชการ แนวโน้มสูงมากว่าจะไม่มีใครโทรมาหรอก ... สุดท้ายเราก็ต้องโทรไปเอง คราวนี้ขอคุยกับคุณ X โดยตรง เจ้าหน้าที่ X ก็ดีมาก อธิบายให้เราฟังว่าตอนนี้เธอกำลังทำหนังสือถึงผอ.เขตให้เซ็นคำสั่งปิดร้านลานเบียร์อ่อนนุช ด้วยข้อหา ไม่มีใบอนุญาตประกอบการ

       เราได้ยินครั้งแรกก็ตกใจค่ะ อะไรกันถึงกับปิดร้านเลยเหรอ เราไม่ได้อยากทำลายธุรกิจใครนะ แค่ขอให้เบาเสียงลงเท่านั้นเอง คุณอาจจะทำผนังกั้นหรืออะไรก็ได้ แต่เจ้าหน้าที่อธิบายว่า ถ้าจะเอาเรื่องแค่กรณีส่งเสียงรบกวนจะต้องใช้เวลานาน ต้องมีการส่งคนมาตรวจวัดเดซิเบลที่ห้อง เรื่องพวกนี้เราเคยอ่านมาแล้วเหมือนกันช่วงที่หาข้อมูลอยู่ เลยค่อนข้างเชื่อว่ามันน่าจะเป็นวิธีที่หลายขั้นตอนกว่า ยิ่งเจ้าหน้าที่รับปากเราว่า การแจ้งข้อหาในคดีไม่มีใบประกอบการจะยุติปัญหาได้เร็วกว่า เพราะขั้นตอนน้อยและมีบทลงโทษหนักกว่า (แม้จะไม่หนักมากก็ตามที คือปรับได้แค่ไม่เกินหมื่นนึง) เราก็เชื่อเขาอย่างหมดใจ และรู้สึกดีมากที่เขตช่วยเราแก้ปัญหาอย่างเต็มที่.... แต่มันเป็นอย่างนั้นจริงหรือเปล่า?  

        สุดท้ายมันก็เป็นความโง่ของเราเองค่ะที่เชื่อในระบบยุติธรรมของประเทศนี้ เราแค่คิดว่าถ้าเราเล่นตามกฎ กฎจะปกป้องเรา โง่จริง ๆ ไร้เดียงสาเหลือเกิน  เราบอกเลย กฎหมายประเทศนี้น่ะแปลก คดีใหญ่ ๆ ที่มีคนได้รับความเสียหายมากก็แก้ไม่ได้ ข้อร้องเรียนเล็ก ๆ อย่างการหยุดเสียงดังแค่นี้ก็ยังแก้ไม่ได้ เราไม่เข้าใจค่ะ ถ้าเขาเห็นว่ามันเป็นเรื่องเล็ก ต้องเอาเวลาไปแก้เรื่องใหญ่ แล้วเรื่องใหญ่เค้าแก้ได้มากซักแค่ไหนหรือคะ อีกอย่าง เอาเข้าจริงแล้ว เรื่องเสียงดังย่านอ่อนนุชนี่ไม่เล็กอย่างที่ใครหลายคนอาจจะคิดกันอย่างที่เราบอกไปตั้งแต่แรกนั่นแหละค่ะว่าเรามีปัญหาสุขภาพแล้วจริง ๆ และอาการยิ่งจะแย่ลงด้วย เพราะตอนนี้เราเจ็บตา และเริ่มปวดหัว นอนไม่หลับ หายใจไม่เต็มปอด ที่แย่กว่านั้นคือ มันไม่ใช่มีแค่เราคนเดียวที่เดือดร้อน แต่ยังมีอีกหลายคนในตึกสิบกว่าชั้นที่หันหน้าไปทางเดียวกับห้องของเรา และยังอาจมีผู้เสียหายจาก Ideo Verve รวมอยู่อีกมากด้วยก็ได้ 

          กลับมาที่เขตวัฒนา...  ผอ.เขตนี้ใช้เวลาเซ็นจดหมาย "สองสัปดาห์" ค่ะ โดยจนท.X ได้ชี้แจงกับเราว่า เพราะรองผอ.สองคนไม่อยู่แล้ว (ไม่ได้บอกว่าไปไหน---*อัพเดต [Spoil] คลิกเพื่อดูข้อความที่ซ่อนไว้เขตบอกว่ารองผอ.สองคนเกษียณไปแล้วยังไม่มีการแต่งตั้งใหม่ ถ้าเราเข้าใจไม่ผิด ข้าราชการเกษียณเดือน กย. นับมาถึง กพ. ก็อย่างน้อย 5 เดือนแล้ว ถ้าการไม่มีรองทำให้การปฏิบัติหน้าที่ไม่มีประสิทธิภาพ ทำไมถึงยังไม่มีการแต่งตั้งอีก???) ผอ.เลยงานเยอะมาก พิจารณาเรื่องได้ช้า พอเซ็นเสร็จเราโทรไปอีกที เขตแจ้งว่าส่งเรื่องให้ "เทศกิจ" นำจดหมายไปให้เจ้าของร้านแล้ว จากนี้อีกเจ็ดวันร้านจะต้องปิด ไม่อย่างนั้นเขตจะเป็นคนแจ้งความดำเนินคดี เป็นเรื่องขึ้นศาลกันต่อไป ซึ่ง... แน่นอนค่ะว่าถ้าร้านมันเปิดมาได้ตั้งครึ่งปีแล้ว ถามว่าแค่จดหมายจากเขตมาถึงแค่นี้ มันจะยอมปิดตัวเองหรือคะ? ....ไม่ค่ะ

          แล้วก็เป็นไปตามคาดค่ะ เจ็ดวันที่เราเฝ้าคอยวัดเดซิเบลมันทุกวันว่ามีเลขสักหน่วยลดลงไปบ้างมั้ย ...ก็เป็นได้แค่ความฝันลม ๆ แล้ง ๆ 
เจ็ดวันผ่านไปเราเลยโทรหาเขตอีกครั้ง 


ขอเบรกนิดหน่อย :::: [Spoil] คลิกเพื่อดูข้อความที่ซ่อนไว้ถึงตอนนี้มีใครสังเกตอะไรหรือยังคะว่า เขตไม่เคยโทรหาเราตามที่สัญญาไว้เลยค่ะ เขตไม่เคยรายงานเราเองว่าเรื่องร้องเรียนของเราถึงไหนแล้ว อันที่จริงคือ เขตไม่รู้ด้วยซ้ำว่าร้านยังไม่ปิดจนกระทั่งเราโทรไป (... เออ ประเสริฐค่ะ คุณรับเรื่องร้องเรียนไว้แต่ไม่ตามผลนี่คืออะไรคะเนี่ย) ใครที่คุยกับหน่วยงานพวกนี้ พยายามจดหลักฐานเอาไว้นะคะ กันการโมเมโยกโย้โยเยของราชการค่ะ ทางที่ดีเวลาโทรไปทุกครั้ง ขอชื่อ ขอหมายเลขร้องเรียนเขาไว้ด้วยเผื่อเหนียวจะดีที่สุด อันนี้เป็นคำแนะนำที่เราได้จาก ศูนย์นิติศาสตร์ ธรรมศาสตร์ที่เคยพูดถึงไว้ข้างต้นค่ะ 


     เราโทรไปคราวนี้ พอเขตรู้ว่าร้านไม่ปิด (เราขอแทนจนท.X ว่าเขตนะคะ จะได้ไม่เป็นการเพ่งไปที่ตัวจนท.คนเดียว เราอยากให้เห็นภาพรวมของการทำงานแบบเขตมากกว่าค่ะ เพราะในฐานะองค์กร เขตต้องรับผิดชอบกระบวนการทำงาน) เขตก็บอกเราว่า จะแจ้งเทศกิจดำเนินคดีต่อละกัน ให้เรารอไปก่อน ทั้งยังขอโทษเราด้วยที่กระบวนการราชการมันช้าและยอมรับว่าตัวเองก็อึดอัดกับความเชื่องช้านี้เหมือนกัน ระหว่างนี้ให้เราลองโทรแจ้งตำรวจอีกครั้ง ซึ่งเขตรับรองกับเราว่าเจ้าหน้าที่ตำรวจไม่มีสิทธิปฏิเสธเรา ไม่มีสิทธิบอกว่า "ทำอะไรไม่ได้จนกว่าร้านจะเปิดเกินเที่ยงคืน" อย่างที่เราเคยเจอมา เพราะถ้าชาวบ้านเดือดร้อน ตำรวจต้องแก้ไขทันที มันเป็น "หน้าที่" 

        พอเจ้าหน้าที่รัฐรับรองอย่างนี้เราที่เป็นแค่สามัญชนที่ไม่ค่อยจะเก็ทกฎหมาย ก็รู้สึกฮึกเหิมขึ้นค่ะ เขตนี่ช่างเป็นที่พึ่งได้จริง ๆ นะ เออ ตอนนั้นเราคิดอย่างนี้จริง ๆ ค่ะ เราเห็นใจเจ้าหน้าที่เหมือนกันที่ต้องมาทำงานอยู่ใต้กฎหมายและระเบียบการโง่ ๆ แบบนี้... แต่ถามจริง ถ้ากฎถ้าวิธีมันงั่งขนาดนั้นแล้วเขตก็รู้อยู่เต็มอก... ทำไมไม่มีใครพยายามแก้ไขอะไรเลยล่ะคะ?



============>>>>>>>>>> ตำรวจไทยทำอะไรได้บ้าง?


              เราติดต่อ 191 อีกครั้ง ซึ่งสุดท้าย 191 ก็ให้เบอร์สน.พระโขนงมาอีกที เป็นเบอร์เดิมกับที่เราโทรไปแล้วไม่ติดอยู่ตั้งนานนั่นแหละค่ะ 
แต่โทรไปโทรมา วันดีคืนดี เบอร์นั้นก็มีคนรับสายขึ้นมา เราดีใจมาก รีบฟ้องตำรวจค่ะ กำชับด้วยว่าเขตบอกแล้วว่า คุณต้องมา เขตบอกแล้วว่าร้านไม่มีใบอนุญาต ที่ต้องดักแบบนี้เพราะที่ผ่านมาตำรวจชอบอ้างเขตค่ะ สน.นี้ก็ไม่ต่างกัน ทุกคนที่รับสายเราพูดเป็นเสียงเดียวกันว่า "การติดต่อตำรวจเรื่องนี้เป็นการแก้ปัญหาที่ปลายเหตุครับ เขตเป็นคนอนุญาตให้เปิดร้านได้ เขตก็ต้องปิดร้านเอง"... คือ...อ้างจนกุจำได้ท่องได้เก็บไปฝันได้แล้วค่ะ แพทเทิร์นเดิมมาก ใครเจอแบบเดียวกัน ไม่ต้องไปฟังนะคะ ตำรวจมีหน้าที่ยุติความเดือดร้อนของประชาชนค่ะ
comment4:ในเมื่อเรากล้าอ้างเขต ตำรวจก็มีแต่ต้องยอมส่งสายตรวจไปค่ะ ซึ่งเราก็ถือเป็นหน้าที่พลเมืองอย่างหนึ่งที่จะต้องโทรไปแจ้งเรื่อย ๆ ทุกคืนว่าเราเดือดร้อน ตำรวจก็ถือเป็นหน้าที่ทุกคืนเหมือนกันที่จะ ขอข้อมูลเราใหม่ทุกครั้ง  เราต้องเล่าแบบเดิมซ้ำแล้วซ้ำเล่า (นี่ไม่บันทึกอะไรกันเลยหรือคะ?) แต่ตลอดสองสัปดาห์ของการตอบคำถามและร้องเรียนซ้ำซาก เสียงแม่x ก็ไม่เคยลดลงเลยซักกะผีกเดซิเบลเลยค่ะ จนเราชักสงสัยว่าตำรวจทำอะไรกับมันบ้างนอกจาก "ตักเตือน" ซึ่งตำรวจอ้างว่าได้ "ตักเตือน" ไปแล้ว ตำรวจยังอ้างกับเราด้วยค่ะว่า สายตรวจผ่านไปแถวลานเบียร์เสมอนั่นแหละ เพราะมันอยู่ใกล้สน.มาก ซึ่งก็แปลกมากด้วย เพราะถ้าเป็นงั้นจริง เป็นไปไม่ได้เลยที่ตร.จะไม่รู้เรื่องนี้ ในเมื่อลานเบียร์เปิดเป็นเวลาเสมอ ไม่ว่าจะเริ่มสองทุ่มหรือสามทุ่ม ตอนสี่ทุ่มมันจะต้องแผดเสียงหอนแน่นอน เป็นเวลา ตำรวจจะมาทำเป็นไม่รู้ไม่ได้  อดสงสัยไม่ได้เลยค่ะว่ามันต้องมีอะไรซับซ้อนซ่อนเงื่อนอยู่แน่ ๆ ผู้อิทธิพลคนไหนก็คนหนึ่งต้องเป็นเจ้าของที่แถวนี้แหง ๆ เลยค่ะ

ตำรวจรายหนึ่งที่เราคุยด้วยช่วงกลางเดือนธันวา บอกให้เราแจ้งชื่อและเบอร์โทรเอาไว้เพื่อที่จะได้ให้สายตรวจโทรถามรายละเอียดร้านจากเรา จะได้แน่ใจว่าเราไม่ได้โทรแจ้งตำรวจเล่น ๆ คือ... เราก็ไม่เข้าใจนะว่าใครมันว่างพอจะโทรแกล้งตำรวจเล่น แล้วถ้ามันโทรแกล้ง ทำไมสถานีตำรวจถึงไม่มีระบบบันทึกเบอร์อัตโนมัติใด ๆ เลยทั้งที่ 191 รู้เบอร์เราทันทีที่เราโทรไป รู้ชื่อเราทั้งที่เราไม่ได้บอก (มีวันหนึ่งที่ 191 ระบุชื่อเราถูก เรากลัวไปเลย แปลกดีนะ ที่การได้รู้ว่าตำรวจรู้ชื่อเรา กลับทำให้รู้สึกไม่ปลอดภัยได้มากถึงเพียงนี้)

ตำรวจอธิบายให้เราฟังด้วยว่า หลังจากที่เจ้าของร้านถูกเชิญตัวมาสน.แล้ว ก็จะถูกปรับ ไม่เกินร้อยบาท .. ถูกต้องค่ะ... โทษของการก่อกวนเวลานอนชาวบ้านทั่วรัศมีหลายร้อยเมตรคือการปรับ แค่ร้อยเดียว

ร้อยก็ร้อยค่ะ ทำไงได้ มันเป็น "กฎหมาย" นี่! แต่คราวนี้ เพื่อรับประกันการทำงานขอตร. เราขอให้สายตรวจโทรแจ้งเราด้วย ถ้าจัดการกับร้านนั้นแล้ว มหัศจรรย์มากค่ะ วันนั้นเป็นวันเดียวที่ร้านลดเสียงลง ถึงจะไม่ได้ลดลงสุดและยังมีบีทดึ๊บ ๆ ดั๊บ ๆ ขึ้นมาก่อกวนในห้องก็ตาม แต่นั่นคือคุณภาพชีวิตที่ดีที่สุดในช่วงหกเดือนแล้วค่ะ ถึงตอนนี้แอบคิดกันแล้วหรือเปล่าว่าวิธีนี้ได้ผล?

ยังค่ะ... ยังไม่เร็วขนาดนั้น เพราะคืนต่อมาเสียงก็กลับมาใหม่อีกแล้ว และดังกว่าเดิมด้วยราวกับจะท้าทายอย่างไงอย่างงั้น 

         และแล้ว ปลายเดือนธันวาคม ก็มาถึง คราวนี้เสียงดังเกินทนจนเราไม่อยากจะอยู่ที่นี่อีกต่อไปแล้ว ชีวิตที่อ่อนนุชแม่xนรกสลัดเลยค่ะ  ขนาดตอนที่พิมพ์อยู่นี่ (23:48 น.) เสียงบีทยังทำกระจกที่ระเบียงสั่นอยู่เลย แม่เราที่เป็นโรคความดันอยู่ พยายามเข้านอนเร็ว ๆ แล้วทำสมาธิ สุดท้ายก็ต้องยอมรับกับเราว่า ถ้าไม่เหนื่อยจนสลบ แม่ก็ไม่เคยได้หลับเลยจนกว่าจะรู้สึกว่าเสียงมันเงียบลงไปเอง หรือก็คือ คอนเสิร์ตมันจบตามธรรมชาติของมันนั่นแหละค่ะ ... เที่ยงคืนไง มันไม่มีหรอกค่ะเสียค่าปรับ ตำรวจจับแล้วมันจะเบาเสียงลง มโนทั้งนั้น...


==================>>>>>> เพียง เขต เคลื่อนไหว...


   เดือนมกราคม เขตวัฒนายังไม่ติดต่อมา เราจึงต้องโทรไปอีกครั้ง แต่จนท.คนเดิมไม่อยู่รับสายในตอนนั้นเพราะออกไปลงพื้นที่ จนท.ที่รับสายแทนแจ้งเราว่า เรื่องลานเบียร์อยู่ในขั้น "ขึ้นศาล" ซึ่งได้ขึ้นมาแล้ว "สองครั้ง" ปรับแล้วสองครั้งครั้งละหมื่น แต่ก็ยังไม่เกิดอะไรขึ้น และขอให้เรารอเขตดำเนินการต่อไป

      เราปลื้มปริ่มค่ะ ... โอ... เราช่างมีเขตที่ดีอะไรอย่างนี้ ไฟต์แทนเรา ขึ้นศาลแทนเรา ปรับเงินมันให้เรา ทำไมลานเบียร์มันเลวอย่างนี้คะ ยังจะหน้าด้านเปิดร้านต่ออีก หรือมันจะมีใครหนุนหลัง? เพราะอย่างนี้แหละค่ะ เราถึงไม่กล้าไปแจ้งความเองที่โรงพักอย่างที่ตร.สน.พระโขนงพยายามเชียร์ให้เราไปหลายต่อหลายครั้ง... เราไม่รู้ว่าจะเชื่อใจใครได้บ้าง คู่กรณีมันใกล้ตัวเรามากซะจนเรารู้สึกไม่ปลอดภัย แม้แต่ติดต่อกับราชการก็ไม่ช่วยให้อุ่นใจขึ้นมาได้เลยสักนิด



==================>>>>>> คำแนะนำจาก สน.  


      6 มกราคม   ระหว่างรอเขตทำงาน เราโทรหาตำรวจ เสนอให้สน.ส่งสายตรวจมาทุกคืนช่วงสี่ทุ่มเพื่อยุติเสียงดังก่อนที่ชาวบ้านอย่างเราต้องโทรไปแจ้ง เพราะการทำงานแบบที่เป็นอยู่นี้มันดูทึ่มบื้อชอบกล ในเมื่อต้องลาดตระเวนอยู่แล้ว ทำไมไม่มาให้มันถูกจังหวะแล้วจัดการปัญหาก่อนที่คนจะแจ้งเข้ามาล่ะ???

       ตำรวจฟังข้อเรียกร้องของเราเสร็จแล้วก็เหวี่ยงเรานิดหน่อย ก่อนจะโอนสายให้เราไปคุยกับร้อยเวร  

[Spoil] คลิกเพื่อดูข้อความที่ซ่อนไว้       เวลาคุยกับตำรวจนะคะ... แม้ว่าเราจะไม่ได้กล่าวหาอะไรเขาเลยว่า ทำงานหรือเปล่า รับส่วยหรือเปล่า เขาก็เหมือนจะตั้งสมมติฐานเอาไว้เลยค่ะว่าเรากำลังจับผิดเขาอยู่ เราเคยแม้กระทั่งถูกตำรวจกะกลางวันคนหนึ่งตะคอกและวางหูใส่ตอนกำลังถามว่า "ตำรวจเป็นคนเก็บคำสั่งศาลในคดีนี้หรือเปล่า...และถ้าเราต้องไปหาเอาเองที่สน.อย่างที่คุณอ้าง มันมีขั้นตอนอะไรบ้าง" ร้อยเวรกะกลางคืนนี่ก็เหมือนกันค่ะ เค้าดูจะเหวี่ยงใส่เรามาก ๆ พารานอยด์ขนาดไม่ยอมให้เราใช้คำว่า "พวกคุณ" แทนตำรวจค่ะ เค้าว่ามันไม่ใช่ "คุณ" เพราะเขาไม่ได้มีส่วนอะไรด้วยกับคดีนี้ เขาแค่เป็นร้อยเวรที่ต้องตอบคำถามทางกฎหมายให้เราเท่านั้น... 

        การคุยกับร้อยเวรในวันนั้นเป็นไปอย่างยากลำบากค่ะ เราจำได้ว่าต้องพยายามทำใจร่ม ๆ เอาไว้ สื่อสารให้ตรงประเด็นที่สุดว่า 

"เราไม่ได้โทรมาเพื่อมีเรื่องกับตำรวจค่ะ แต่ช่วยอธิบายให้เราเข้าใจกระบวนการทำงานของพวกคุณ... อุ๊บส์... ขอโทษที คำต้องห้าม... ของตำรวจ หน่อยได้ไหมคะ ปรับ 100 นึงใช่มั้ยคะ เรื่องนี้รู้แล้ว ทีนี้อยากทราบน่ะค่ะว่าคุณ ปรับเจ้าของร้านอย่างไร? ถ้าเป็นการทำผิดซ้ำซ้อนแบบที่ลานเบียร์ฯทำอยู่นี้ถือว่าท้าทายเจ้าพนักงานมั้ย? ตร.จัดการร้านนี้ด้วยข้อหาอะไรอื่นได้บ้างมั้ย? แล้วปิดร้านเลยจะได้หรือเปล่า?"

        น่าเศร้าที่ตร.  "จำไม่ได้เหมือนกันว่าปรับ 100 บาทนี่มาจากมาตราไหน" แต่บอกได้ว่า ปรับได้ต่อการกระทำผิดหนึ่งครั้ง โดยการก่อเสียงดังหนึ่งครั้งถือเป็นการกระทำผิดหนึ่งครั้ง... คำตอบเหมือนจะเคลียร์ใช่มั้ยคะ? แต่แล้วถ้าตำรวจเพิ่งปรับเจ้าของเสร็จ พอดีเราโทรไปแจ้งว่าเสียงยังดังไม่หยุดเลยล่ะ? ตำรวจจะปรับเจ้าของร้านอีกหนึ่งร้อยมั้ย? แล้วถ้าเกิดร้านไม่หยุดเสียงตลอดคืนแม้โดนปรับล่ะ (แบบที่เป็นอยู่ตอนนี้) ตำรวจจะทำอย่างไร....? 

        เรื่องนี้ ตำรวจคิดอยู่นิดนึงก่อนจะตัดจบว่า "ถ้าอย่างนั้นให้คุณมาแจ้งความที่สน.เลยดีกว่า" 

        เราฟังแล้วก็สงสัยค่ะ ว่า แล้วไอ้การแจ้งความที่สน.จะทำให้ตำรวจปรับเขาได้มากขึ้นหรือเปล่า? หรือจะทำให้สั่งปิดร้านได้หรือ? 

        ตำรวจตอบเราอ้อม ๆ แอ้ม ๆ ว่า "การแจ้งความที่สน." ไม่ ได้ทำให้ตำรวจมีสิทธิพิเศษอะไร แต่อาจทำให้ตำรวจขอตรวจใบอนุญาตร้านได้ (... อันนี้คำพูดตำรวจเองเลยนะคะ) คำถามต่อไปคือ แล้วทำไมต้องเสนอวิธีนี้ในเมื่อมันไม่ช่วยอะไร ทำไมถ้าไม่มีคนแจ้งความจะตรวจใบอนุญาตไม่ได้? ทำไมต้องรอมีเจ้าทุกข์ ทำไมไม่ติดต่อกับทางเขต? พอไปต่อไม่ได้ ตำรวจเลยแนะให้เรา "รวบรวมชาวบ้านที่เดือนร้อนมาแจ้งความด้วยกัน" ค่ะ... 

        อย่างนี้แปลว่าถ้ามีคนเดือดร้อนเยอะ ตำรวจจะแก้ปัญหาได้เร็วขึ้น และเด็ดขาดขึ้นใช่ไหม? 

        คำตอบก็เหมือนเคยเลย... เปล่าค่ะ ไม่ได้เกี่ยวโดยตรง แต่เกี่ยวแบบอ้อม ๆ ... ตำรวจนายนั้นอธิบายว่า ทำแบบนี้ ผู้กำกับ จะเห็นว่าความเดือดร้อนนี้ "สำคัญขึ้น"  เราว่าก็แปลกดีนะ ทั้ง ๆ ที่ตำรวจเองก็ "เชื่อ" ว่าต้องมีคนเดือดร้อนเป็นจำนวนมากเพราะเป็นย่านที่พักอาศัย (... อันนี้ก็คำพูดตำรวจเองอีกเหมือนกันนะคะ) แน่ล่ะ มันมีคนเดือดร้อนเยอะแน่ ๆ อย่างน้อยคนในชั้นเดียวกับเรา ฝั่งเดียวกับเราก็ต้องเจอสภาพเดียวกันเนี่ยแหละ แต่ทั้ง ๆ ที่ตำรวจเห็นอยู่จะ ๆ ว่าใครทำผิดกฎหมาย ใครก่อความเดือดร้อนให้ใคร ความเสียหายมีมากแค่ไหน ได้ยินกับหู เห็นอยู่กับตา ทำไมมานั่งต้องรอคำสั่งบื้อ ๆ ทื่อ ๆ แบบนี้ด้วยคะ? ไม่เข้าใจค่ะ 

           แล้วทำไมต้องยุให้ประชาชนรวมพวกมาเผชิญหน้ากันเองคะ นี่เราเป็นรัฐมาเฟียหรือไง? ถ้าเรายังต้องทำตัวเป็นชนต่างเผ่ายกกำลังคนมาข่มกันแบบนี้ จะมีไปทำไมกันคะอำนาจรัฐ?  เราไม่ได้อยากมีปัญหากันเองค่ะ เราแค่ต้องการให้คนที่เอาเปรียบเราอยู่เคารพสิทธิของเราบ้างก็เท่านั้นเอง มันไม่ควรต้องเป็นเรื่องขนาดนี้เลยนี่ ระบบบ้าอะไร ทำเรื่องเล็กให้กลายเป็นเรื่องใหญ่ที่ไม่มีทางออกแบบนี้ โคตรเซ็งอ่ะค่ะ

  



=================>>>>>>>>> ปากคำจากปากเขต...คำให้การที่ขัดแย้ง


          14 มกราคม  แล้ว เราโทรไปหา X อีกครั้งถึงความคืบหน้า และได้คำตอบมาใกล้เคียงกับครั้งก่อนค่ะว่า เขตได้ขึ้นศาลไปแล้วสองรอบ แต่คราวนี้รายละเอียดต่างออกไป คือ ร้านยังไม่เคยมาขึ้นศาลเลยซักครั้งค่ะ เขตบอกว่า "เรา" ขึ้นศาลแต่ฝ่ายเดียว และ "เขา" ก็ยังไม่ถูกปรับเลยสักครั้ง แต่กำลังจะต้องโดนดีแล้วเพราะเขตได้แจ้งเรื่องให้ "เทศกิจ" ไปแจ้ง "ร้าน" ต่อว่ายอมมาจ่ายค่าปรับหมื่นนึงซะดี ๆ ไม่งั้นจะเรียกตร.มาลากไปเสียค่าปรับที่สน.  โอ้... ดูขึงขังดีค่ะ แต่ไหงเรื่องมันออกมาไม่เหมือนกันล่ะคะคุณ... 

           อ่านเรื่องนี้แล้ว แนะนำให้จำไว้เลยค่ะว่าเวลาที่ราชการใช้คำว่า "เรา" ฟังเผิน ๆ มันดูเหมือนจะหมายถึง "เขต" หรือแม้แต่ตัวจนท.X เองใช่มั้ยคะ? แต่วันหนึ่งความจริงมันจะฟ้องค่ะว่า ประชาชนเข้าใจผิดไปเอ๊ง ไม่เคยรู้ทันราชการซักที... (อันนี้ว่าตัวเองนะคะ อย่ารับนะ คนอื่นอาจไม่โง่เท่าเราค่ะ ขอไม่เหมารวมดีกว่า เดี๋ยวมีดราม่า)

            วันที่ 20 มกรา ร้านส่งเสียงดังมาก ๆ เราแจ้งตำรวจไปถึงสามครั้งในหนึ่งคืน เพราะดูเหมือนว่าร้านจะยิ่งเร่งเสียงขึ้นทุกครั้งที่เราโทรแจ้งตำรวจไป (และอาจไม่ใช่แค่เราด้วยที่โทรแจ้ง) คืนนั้นเราปวดหัวสุด ๆ และเริ่มสังเกตว่าเมื่อเสียงเพลงไทยเบาลง เสียงเพลงภาษาอังกฤษจะดังขึ้นมาแทนค่ะ และพอฟังดี ๆ แล้วกลับพบว่า .... มีเสียงเพลงสองเพลงดังซ้อนกันอยู่!
comment5:ภาพเวทีลานเบียร์ที่งอกขึ้นมาใหม่ ชื่อ เวที Cocktail ก่อนหน้าเราจะโทรไปหาเขต มีคนแจ้งเรื่องนี้ตัดหน้าเราไปแล้วแสดงให้เห็นว่ายังมีคนอื่นที่เดือดร้อน และกำลังติดตามเรื่องนี้อยู่เช่นกัน

เราไม่ได้ลงไปที่ลานเบียร์มาสามเดือนนับตั้งแต่แจ้งเรื่องที่เขตไป เนื่องจากกลัวภัยมาถึงตัว  แต่คืนนั้นเองเราทนฟังมันอยู่ทั้งคืนถึงได้แน่ใจว่า "มันจะต้องมีเวทีสองเวทีแล้วแหละ" แล้วสองแห่งนี้ก็กำลังปั่นหัวตำรวจด้วยการเปิดเสียงดังสลับกันอยู่!  พอเสียงเพลงเวทีหนึ่งถูกลดให้เบาลง อีกเวทีหนึ่งก็จะดัง พอเวทีที่ดังถูกร้องเรียนให้ลดเสียง อีกเวทีก็จะดังขึ้นมาแทนที่กันทันที เป็นอยู่อย่างนี้ทั้งคืนค่ะ ....อืม เลวแล้วได้ดีจริง ๆ นะประเทศนี้ เราสังเกตอยู่บนระเบียงนี่นานเกือบครบปีแล้วนะคะ ได้เห็น "พัฒนาการ" ค่ะว่าร้านนี้ ยิ่งโดนปรับยิ่งแตกหน่อ  ขยายคลุมไปครึ่งตลาด ไม่มีใครทำอะไรมันได้ค่ะ ขอถามอีกทีแล้วกันนะ.... ลานเบียร์นี่มันใหญ่มาจากไหนหรอคะ? 

เดือนมกราจบลง ด้วยคำพูดของร้อยเวรสน.พระโขนงนายหนึ่งที่แนะนำทางแก้ที่จริงใจที่สุดเท่าที่เราเคยได้ยินมา ดังนี้ 

"คงทำอะไรไม่ได้แล้ว ผมสงสัยว่าเราต้องจ้างนักเลงแล้วล่ะครับ"

....หักมุมมั้ยล่ะ 

หลังจากช็อกจากประโยคเด็ดของคุณตำรวจคนนั้น เราก็สิ้นหวัง สิ้นศรัทธากับสถาบันตำรวจโดยสิ้นเชิง จนต้องซมซานกลับมาขอเขตเป็นที่พึ่งอีกครั้ง

วันที่ 21 มกราคม  เราโทรหาจนท. X เพื่อถามความคืบหน้าให้ชื่นใจสักหน่อย และได้คำตอบกลับมาว่า เรื่องอยู่ที่เทศกิจแล้วและร้านเสียค่าปรับไปแล้วหมื่นบาท จนท.ยังถามเราด้วยว่ามีคนแจ้งเข้ามาว่ามีร้านใหม่เกิดขึ้นอีกใกล้ ๆ ลานเบียร์เดิม เขาถามเราว่าจริงหรือเปล่า เราตอบไปว่าน่าจะ เพราะเราได้ยินเสียงแทรกขึ้นมาแต่ยังไม่ได้ลงไปดูให้แน่ จนท.X บอกว่าตัวเองจะลองลงพื้นที่ดูสักหน่อย เราก็อนุโมทนาสาธุไป จากนั้นก็สิ้นหวังค่ะ เพราะเสียงไม่เคยลดลงไม่ว่าเราจะเหนื่อยไปมากแค่ไหน อ่อนเพลียมากแค่ไหน เรารู้สึกเหมือนถูกกระทืบจมดินแล้วโดนถ่มน้ำลายใส่ซ้ำ เหมือนลานเบียร์แห่งนี้ กำลังสอนเราให้รู้ถึงความจริงของสังคมนี้ว่า เราไม่มีวันชนะด้วยกฎหมายค่ะ... ไม่มีวัน... เราไปเอาความมั่นใจผิด ๆ นี้มาจากไหนหรือคะ? แทบจำไม่ได้เลยว่าเคยมีคดีไหนบ้างที่จบลงด้วย "ความยุติธรรม"
comment6:================>>>>> ความจริง (ต้อง) มีเพียงหนึ่งเดียว (สิฟระ)  


    สิ้นเดือนมกราคม เมื่อเราหมดหวังอย่างถึงที่สุด  เพื่อน ๆ ก็มาพร้อมคำแนะนำเดิมอีกครั้ง ให้เราเขียนระบายเรื่องทั้งหมดนี้ลงในพันทิปเผื่อจะเป็นประโยชน์ เผื่อจะมีใครช่วยเราได้ เผื่อเราจะคลายความอัดอั้นตันใจได้บ้าง เพื่อนอีกคนพาเพื่อนนักกฎหมายคนหนึ่งมารู้จักกับเราเพื่อให้คำปรึกษาเกี่ยวกับปัญหาที่ไร้ทางออกนี้ ซึ่งเราก็ได้รับคำแนะนำว่า ควรขอหลักฐานการดำเนินงานจากเขต เพราะทั้งหมดทั้งมวลที่เราเล่ามาและที่ทุกคนทนอ่านมา (ถ้ายังทนมาจนถึงตรงนี้นะคะ) ถึงเราจะเก็บหลักฐานบทสนทนาทางมือถือ จดบันทึกลงเฟสบุ๊ค อัดคลิป เล่าให้เพื่อนฟัง ฯลฯ ก็ ไม่มีอะไรยืนยัน ได้เลยค่ะว่า "เขตวัฒนาได้ดำเนินการตามที่กล่าวอ้างจริง ๆ " 

    ความจริงแล้วเราก็เคยกลัวเหตุการณ์แบบนี้จะเกิดขึ้นค่ะ แต่เรากลัวการไปปรากฏตัวต่อหน้าเขตมากกว่า... บอกแล้วนะคะ... ลานเบียร์ตรงนี้น่ะไม่ธรรมดา มันอยู่ยั้งยืนยงมาได้ขนาดนี้ จะให้เราเชื่อหรือคะว่ามันไม่มีใคร ในเขต-ในสน.-ในราชการ-ในวงการเมือง หนุนหลังมันอยู่น่ะ
เพราะฉะนั้นสารภาพค่ะ แม้เราจะอยากทำตามกระทู้ที่เคยอ่านเจอมากแค่ไหน แต่เราก็ยังทำตามข้อ 2-3 ไม่ได้ค่ะ เพราะเราไม่กล้าไปเขต... เรากลัวอันตรายจะมาถึงตัวและครอบครัวของเรา

     แต่หลังจากที่เราสรุปได้อย่างมั่นใจว่า "กฎหมายจะไม่ช่วยคนตัวเล็ก ๆ แค่คนเดียว" เราก็จำต้องแจ้งเจ้าของห้องที่เราเช่าอยู่และนิติบุคคลค่ะ ตอนแรกไม่เคยคิดจะรบกวนเค้าเลยนะ แต่มันไม่ไหวแล้วค่ะ ดิ้นสุดแรงจนหมดแรงแล้วล่ะ พอเค้ารับปากจะช่วย เราเลยอยากได้เอกสารทั้งหมดซึ่งเป็นหลักฐานการร้องเรียนของเราส่งเข้าร่วมการประชุมคณะกรรมการด้วย ... ถึงเวลาแล้วที่เราต้องเผชิญกับความจริง.... 

     ตลอดมา เราสงสัยการทำงานของเขตเสมอที่ไม่มีความชัดเจน แย้งกันเองบ้าง กลับคำบ้าง เรื่องไม่มีหลักฐานนี่แน่นอนที่สุด 
แต่เราก็ผิดด้วยที่พยายามกลบความกลัวนั้นด้วยการไม่ยอมรับความจริงที่ว่า เขตมีการทำงานที่น่าสงสัยเต็มไปหมด! แต่เพราะเราขี้ขลาด เราจึงกล้าที่จะเชื่อใจ ไม่ควรเอาเยี่ยงอย่างเลยจริง ๆ คิดแล้วก็อยากจะเตะตัวเองในอดีตแรง ๆ สักสองที ข้อหาเชื่อใจตำรวจและเขต
ว่าจะ "แก้ปัญหา" ให้เราได้จริง 

      ในวันที่ 27 มกราคม เรารวมความคับข้องใจทั้งหมดแล้วกดเบอร์โทรหาเขตเพื่อขอเอกสารการดำเนินการทุกอย่างที่เขตมี มาเป็นหลักฐาน  จนท.ที่รับสายเราไม่ใช่ X ค่ะคราวนี้ และเรื่องเล่าก็ต่างไปอีกแล้ว... ว่า... 

     ร้านขึ้นศาลไปสามครั้ง ถูกปรับตามคำสั่งศาล "สามครั้ง" / และไม่ค่ะ... เขตไม่เคยไปขึ้นศาล ตำรวจต่างหากมีหน้าที่ต้องไปขึ้นศาล / เขตเป็นคนแจ้งความกับสน.พระโขนงเท่านั้น / เขต ไม่รู้และไม่เห็น ว่าคำตัดสินของศาลเป็นอย่างไร ศาลตัดสินให้หน่วยงานไหนเป็นคนดำเนินการปิดร้าน มันไม่ใช่หน้าที่ของเขต


        คราวนี้เราพร้อมแล้ว เรางัดกฎหมายมาตรา 28 พรบ.สาธารณสุข 2535 มาอ้างเลยค่ะ...  

"มาตรา 28 ในกรณีที่มีเหตุรำคาญเกิดขึ้นในสถานที่เอกชน ให้เจ้าพนักงานท้องถิ่น มีอำนาจออกคำสั่งเป็นหนังสือให้เจ้าของหรือผู้ครอบครองสถานที่นั้นระงับเหตุรำคาญภายในเวลาอัน สมควรตามที่ระบุไว้ในคำสั่ง และถ้าเห็นว่าสมควรจะให้กระทำโดยวิธีใดเพื่อระงับเหตุรำคาญนั้น หรือสมควรกำหนดวิธีการเพื่อป้องกันมิให้มีเหตุรำคาญเกิดขึ้นในอนาคตให้ระบุไว้ในคำสั่งได้ 
ในกรณีที่ไม่มีการปฏิบัติตามคำสั่งของเจ้าพนักงานท้องถิ่นตามวรรคหนึ่ง ให้ เจ้าพนักงานท้องถิ่นมีอำนาจระงับเหตุรำคาญนั้นและอาจ จัดการตามความจำเป็นเพื่อป้องกันมิให้มีเหตุรำคาญ" 

หน้าที่ในกฎหมายเป็นแบบนี้ แล้วจนท.เขตล่ะได้ทำอะไรไปบ้างเพื่อ "ป้องกันมิให้มีเหตุรำคาญ"...??? 

"เราก็แจ้งความไปแล้วนี่ไงคะ" เขตตอบ
"แค่แจ้งความเนี่ยนะ?"
"แล้วก็สั่งปิดร้านไปแล้วไงคะ" เขตย้ำอีกที เรารู้สึกเหมือนกำลังถูกมองเป็นเด็กโง่ที่เข้าใจอะไรได้ยากเย็นซะเหลือเกิน
"ค่ะ เขตสั่งใครให้ไปปิดร้านคะ?"
"สั่งเจ้าของร้านค่ะ แล้วเค้าก็ไม่ทำตามไง เราสั่งไปแล้วไงคะ"

.... จบเห่ ...
สั่งร้านปิดตัวเอง... แล้วใครมันจะปิดล่ะคะนั่น???

โชคร้ายค่ะ ที่เรื่องยังไม่จบลงแค่นั้น เพราะเมื่อเราโทรหาจนท. X ในวันต่อมาเพื่อคาดคั้นขอ "เลขหมายรับเรื่องร้องเรียน" ความจริงที่น่าเกลียดก็เปิดเผยมาอีก...  จนท. X รับสายและชิงโจมตีเราก่อนด้วยประโยคคำถามทันที


=====>>>>> 1555 ตัวละครลับ ของกทม. 



"น้องได้โทรหา 1155 ก่อนมาถึงนี่มั้ยคะ?" เขตยิงคำถามใส่โป้งแรก
"...อะไรคือ 1155 (วะ) คะ?"
"อ้าว ไม่ได้โทรหรอ แล้วน้องโทรมาถึงนี่ได้ยังไง" เสียงแปลกใจ...
"หมายความว่าไงคะ โทรมาถึงนี่ได้ไง? ก็คุณมีเบอร์อยู่ในเว็บ (ซึ่งเบอร์นั่นก็ใช้ไม่ได้ดยู่ตั้งหลายเดือน) เขตลาดพร้าวก็มีเบอร์คุณ ทำไมจะโทรไม่ได้"

"เอ่อ ถ้าเรื่องผ่าน 1155 ถึงจะได้เลขรับเรื่องน่ะค่ะ"
"..."


WHAT THE FXCKKKKKK!!!!!!


     อะไรวะคะ!!!! อะไรคือ การคุยกันมาตั้งสามเดือน โดยไม่มีมีการบันทึกเรื่องร้องเรียน แล้วยังมาโทษกุอีกว่าเพราะกุไม่โทรผ่านหมายเลขร้องทุกข์กทม. ที่กุไม่เคยรู้จักหรือแม้แต่จะได้ยินมาก่อน----อะไรวะค๊ะะะะ!!!!

     "ต้องโทรผ่าน 1155 เท่านั้นหรือคะถึงจะได้หมายเลข!? จนท.เขตไม่ต้องจดก็ได้งั้นหรือคะ!!!!????" เราชักจะตบะแตก
     "เอ่อ มันก็ไม่ใช่หรอกค่ะ" เขตตอบอ้อมแอ้ม "ก็แค่ว่าถ้ามีคนร้องเรียนเรื่องเดิมเยอะ ๆ เราก็จะไม่ออกเลขร้องเรียนใหม่ค่ะ (ทั้งนี้ไม่ได้บอกมาชัด ๆ ว่าที่ว่ามีคนร้องเรียนเยอะเนี่ย มันกี่คน) แต่จะเพิ่มการร้องเรียนเข้าไปในบันทึกของเลขเดิม"

     "โอเค งั้นขอหมายเลขร้องเรียนที่คุณแนบบันทึกการร้องเรียนของดิฉันเข้าไปแล้วกันค่ะ"

      เขตอึ้งไปนิด... "รู้มั้ยคะ พี่ไม่เข้าใจค่ะว่าทำไมน้องต้องเอาหมายเลขไปด้วย"

      ก็ศูนย์นิติศาสตร์ ธรรมศาสตร์ แนะนำให้เราขอนี่หว่า "หมายเลขร้องเรียน" ไม่ก็ "หมายเลขคดีดำ" ที่เขตอ้างว่าใช้ขึ้นศาลดำเนินคดี....

      "งั้นเอาเลขคดีก็ได้ค่ะพี่"

      "อืม .... ไม่มีค่ะ ...ขอพี่เช็คกับบิลค่าปรับของตร.ก่อนละกันนะ"

       "...."

       เหลือเชื่อเลยค่ะ... เขตไม่มีทั้งหมายเลขร้องเรียน ทั้งหมายเลขคดีดำเลย! หมายเลขแรกไม่มีเพราะสาเหตุที่เล่าไปเมื่อกี้ ส่วนหมายเลขหลังไม่มีเพราะ "ไม่ใช่หน้าที่" เขตค่ะ เป็นของ "ตำรวจ" .... สน.ที่บอกให้เรา "ไปค้นคำตัดสินศาสเอาเอง" แล้ววางหูใส่เรานั่นแหละค่ะ  เขตยังบอกเราด้วยว่า "ถึงมีเขตก็ไม่บอก" ให้เราทำ "หนังสือขอเอกสาร" มาเองโดยไม่ต้องระบุหมายเลขเรื่องร้องเรียน บันทึกร้องเรียน หรือเลขคดีดำ แถมเขต (เจ้าหน้าที่คนนั้นแหละค่ะ) ยังปฏิเสธที่จะบอก "ชื่อคู่กรณี" เราอีกด้วย ทั้งที่มันเป็นรายละเอียดในจดหมายที่ควรใส่ลงไปเป็นอย่างน้อยถ้าไม่มีหมายเลขอะไรให้อ้างอิงเลย... แล้วเราจะขอเอกสารเจาะจงลงไปได้ยังไง เราจะรู้ได้ยังไงว่าเอกสารที่เราขอ กับเอกสารที่เข้าจะส่งมาให้ จะเป็นชุดเดียวกันถ้าไม่มีหมายเลขกำกับเอาไว้!? นี่คือช่วงโหว่ให้ข้าราชการซิกแซกหรือเปล่า!!!? คอยดูกันต่อไปก็แล้วกันค่ะ....

  
        5 กุมภา  ผ่านไปสี่วันทำการแล้วนับตั้งแต่ที่เราหักห้ามความกลัว เพื่อเดินทางไปเขตด้วยตัวเอง (แต่เราไม่ยอมให้เขตเห็นหน้าเราหรอก--- พารานอยด์ใช่มั้ย?---- มาก!) ก่อนมาที่นี่เพื่อนนักกฎหมายของเราแนะให้ปรึกษากับ สำนักงานคณะกรรมการข้อมูลข่าวสารของราชการ (สขร.) ว่าเราต้องจ่ายค่าสำเนาเอกสาร ค่าลายเซ็นรับรองของเจ้าหน้าที่เท่าไหร่ เราได้ถามและรับทราบเพิ่มเติมจาก สขร. ด้วยว่า ถ้าหน่วยงานไม่ให้เอกสารเรามาภายใน 15 วัน เรามีสิทธิฟ้องเขตต่อสขร.ได้ .... และสขร.จะพิจารณาข้อร้องเรียนนั้นภายใน... สามสิบวัน 
  

เฮ้อ.... ชาติหน้าแล้วกันมั้ยคะกว่าจะแก้ปัญหานี้ได้น่ะ 

เอาเถอะ ถึงอย่างไร เราก็ส่งหนังสือไปแล้ว ขอลายเซ็นรับรองจากเขตไปแล้ว 
ตอนนี้ก็เหลือรอดูค่ะว่า เขตจะส่งเอกสารมาตามกำหนดเวลา 15 วันมั้ย หรือจะมาลูกไม้อะไรอีกหรือไม่ (อ้อ สขร. ยืนยันกับเรามาแล้วนะคะว่า 15 วันนับเสาร์อาทิตย์ด้วยค่ะ ดังนั้นวันนี้ (10/2/2558) จึงเป็นวันที่ 11 แล้ว) เมื่อวานเราโทรไปตามที่ฝ่ายสิ่งแวดล้อมอีกรอบ ได้ความว่าจนท.เตรียมเอกสารไว้แล้ว และกำลังเขียนรายงานการดำเนินการของเขตต่อเรื่องร้องเรียนนี้อยู่ (ยังแก้ไม่ผ่าน) การขอสำเนาเอกสารมีค่าใช้จ่าย a4 ละไม่เกิน 5 บาท เรากำลังรอดูว่าเขตจะชาร์จเราสักเท่าไหร่ เพราะเขตไม่ยอมบอกอัตราเราตั้งแต่แรก บอกแค่ให้เราทำหนังสือขอมาเท่านั้น... 


ติดตามดูกันต่อไปแล้วกันค่ะ ....


ภาพลานเบียร์อ่อนนุชในปัจจุบัน มีกล่องกั้นรอบเวทีแล้วแต่เสียงกลับก้องได้เหมือนเดิมหรือมากกว่าเดิมด้วยซ้ำ


ปล. 5/2/2558 แจ้งตำรวจเรื่องลานเบียร์เสียงดังอีกครั้ง ...เสียงไม่ลดลงอีกเช่นเคย
คอนเสิร์ตเปิดยาวถึง 00:49 น. นานกว่าเมื่อวานหนึ่งชั่วโมง... 
ก่อนหน้านั้นเราไม่ได้โทรแจ้งตำรวจเพราะเหนื่อยกับการแจ้งแล้วเสียงดังเพิ่ม หรือดังนานกว่าเดิม...
แต่ที่ตัดสินใจโทรไปอีกครั้ง เพราะมันคือ "ความถูกต้อง" ถึงจะไม่มีใครสนใจจะปกป้องมันเลยก็ตาม

ปปล. วันนี้ (10/2/2558) คอนเสิร์ตวันนี้เสียงดังมาก ขนาดปิดกระจกหน้าต่าง สวมหูฟังแล้วก็ยังลอดเข้ามาให้ได้ยินได้! แต่ทุกเบอร์ของสน.พระโขนง กลับไม่สามารถติดต่อได้ ในวันนี้!
comment7:ยุคนี้สมัยนี้ ต้องใช้คลิป ออกสื่อโซเซียล  และทำให้เป็นข่าว

ทำคลิป อย่าให้ยาวเยิ่นเย้อ ทำให้กระชับ ชัดเจน น่าสนใจ ส่งไปที่ เพส 
YouLike (คลิปเด็ด) https://www.facebook.com/ceclip?fref=photo เป็นต้น

และส่งไปที่สำนักข่าวต่างๆ ทั้งทีวี และนสพ.
comment7-1:คห.7 เราเคยส่งรายละเอียดเรื่องนี้ไปให้ Thai PBS นักข่าวพลเมืองเมื่อเดือนที่แล้วค่ะ เค้าโทรมาถามเพิ่มเติมเหมือนกัน แต่จนถึงตอนนี้ยังไม่ได้รับการตอบกลับเรื่องว่าจะนำไปเรียบเรียงใหม่เป็นข่าวความเดือดร้อนของคนย่านนี้มั้ย เราคิดว่าถ้ามีคนละแวกเดียวกันพูดถึงเยอะ ๆ นักข่าวก็น่าจะสนใจมากขึ้นนะ หวังว่านะ ...  มีที่ไหนที่คิดว่าน่าจะสนใจเรื่องนี้อีกบ้างมั้ยคะ? นอกจากเพจนี้แล้ว เราอาจไม่ค่อยสะดวกตัดต่อคลิปเท่าไหร่ช่วงนี้ เพราะมันค่อยข้างใช้เวลามากกว่าพิมพ์เอา แต่ก็เป็นตัวเลือกที่น่าสนใจนะคะ
comment8:แถวบ้านก็มี ของบิ๊กซี มีทั้งปี 


แต่มันคงมีการค้มครอง ทำอะไรไม่ได้ ต้องทนอย่างเดียว
comment8-1:คห.8 เอาใจช่วยนะคะ T w T ตอนนี้เราว่าเราสองคนสภาพไม่ต่างกันเท่าไหร่ เราก็ต้องอยู่แบบทน ๆ เหมือนกัน (ฮรือ....) ส่วนตัวแล้วเราคิดว่าประเด็นเรื่องเสียงดังยามวิกาลมันแก้ยากเพราะสามสาเหตุคือ คนทั่วไปโดยเฉพาะ จนท. เห็นว่ามันไม่ใช่เรื่องใหญ่ ทนได้ก็ทนไป + กลไกการทำงานของจนท.ที่ไม่ประสานงานกัน + กฎหมายที่โทษต่ำมาก (ลหุโทษที่ตร.ใช้ ปรับแค่ไม่เกิน 100 บาท ส่วนไม่มีใบอนุญาตปรับแค่ไม่เกิน 10,000 บาท) แต่เราก็ยังหวังนะว่า ถ้าคนที่เดือดร้อนรวมตัวกัน แล้วมาแชร์ความเห็นกัน เราอาจแก้ไขเรื่องใหญ่ที่ดูเหมือนเล็กนี่ได้ก็ได้ อาจจะด้วยการ "ตรวจสอบ" การดำเนินการแก้ปัญหาของทางการ อย่างที่เราทำอยู่ ไม่ก็อาจจะปรับเปลี่ยนหรือเพิ่มโทษให้ผู้ก่อความรำคาญ ทำให้กฎหมายแก้ปัญหาได้จริงอย่างที่มันควรจะเป็น
comment9:มาติดตามและให้กำลังใจ
เราก็เคยเจอแบบคุณ .... แต่เป็นร้านอาหาร
ร้องเรียนไปแล้ว ทั้งเขต ทั้ง สน. ก็ไม่มีใครสนใจ

ดีที่ชาวบ้านแถวนั้น อารมณ์ประมาณ ชาวบ้านที่ชอบเอะอะโวยวายพอๆกับร้านอาหารนั่นแหละ
ชาวบ้านเลยเดินไปตะโกนด่าหน้าร้าน (55+)

มีคนแจ้งความเรื่องทะเลาะวิวาท ตำรวจเลยต้องมาก่อนจะต้องมีใครเจ็บตัว
มีการเจรจา ร้องทุกข์ตอนนั้นกันแหละ ตำรวจก็ไกล่เกลี่ยกันไป ร้านก็รับปากจะลดเสียง

ดีได้ 2-3 วัน เสียงก็ดังขึ้นมาอีก
ก็เลยมีการปาขรี้ ... ปาขยะ จอดรถเกะกะ ขวางซอยจากชาวบ้าน เพื่อให้ลูกค้าที่เข้ากินที่ร้านอาหารเดือดร้อน
แล้วก็ไปยืนตะโกนด่ากันเช่นเดิม

ตอนนี้ร้านเปลี่ยนจากดนตรีดังๆ เป็นกีตาร์เบาๆละ ... (คงกลัวลูกปืนล่ะมั้ง)
ปัญหาทุกอย่าคลี่คลาย (ด้วยพลังประชาชน จนท.ไม่ได้ช่วยเหลือใดๆ) 
ไม่มีการทะเลาะกันอีก

ส่วนตัวเรา นั่งสวดมนต์ แผ่เมตตาให้เจ้ากรรมนายเวรไปน่ะค่ะ

ป.ล.ระหว่างที่ทำอะไรไม่ได้ ...  Headphone รุ่นที่เก็บเสียงพอช่วยได้นะคะ ลองหาแบบที่มี function : noise cancellation มาใส่ดูนะ 
เราใช้รุ่นนี้ มันช่วยได้เยอะมากค่ะ
comment9-1:คห.9 ขอบคุณเรื่อง Head Phone มาก ๆ ค่ะ ของเราเป็น beat ปลอม  เวลาอยู่ข้างนอกก็พอกันเสียงได้ดีอยู่เหมือนกัน แต่ก็นะ ของเก๊ ไว้เราจะลองไปดู ๆ อันใหม่ไว้บ้างนะคะ / เราเองก็อยากให้ชาวบ้านแถวนี้ไฟต์บ้างอะไรบ้างเหมือนกัน นี่ไม่ได้ปลุกระดมมวลชนนะคะ 555 แต่คิดว่าอาจเป็นวิธีต่อรองที่ดีก็ได้ เห็นนิติเล่าว่าก่อนเรามา เคยมีคนปาขวดใส่น้ำลงไปกลางลานเบียร์เลย เพราะเรื่องเสียงดังนี่แหละ ผลคือ ลานเบียร์ยกพวกมาบุกถึงคอนโด เกือบมีเรื่องมีราวกันไป แต่นอกจากนี้ก็ไม่มีใครกล้าทำอะไรนะ นอกจากร้องเรียนนิติ แล้วก็แจ้งเขตแจ้งตำรวจเท่าที่ทำได้ (ซึ่งสรุปแล้วก็ไม่ได้ผลทั้งสองทาง) อาจเป็นเพราะสภาพที่พักอาศัยมันเป็นคอนโดให้เช่า และชาวต่างชาติอยู่กันเยอะก็ได้ (ทั้งญี่ปุ่น จีน ฝรั่ง เกาหลี ฯลฯ) แถวบ้านคุณ MJ Chic เป็นคอนโดหรือหมู่บ้านคะ? แล้วชาวบ้านเค้านัดรวมตัวกันก่อนหรือเปล่า นัดกันยังไงคะ? ขอเป็นกรณีศึกษาสักกะหน่อย
comment9-2:บ้านเราเป็นบ้านเดี่ยวค่ะ เราก็ไม่ค่อยชอบเรื่องทะเลาะนะ (จริงๆ ก็ไม่ได้ไปมีส่วนร่วมอะไรเลย) .... 
แต่บ้านที่อยู่ลึกๆ ใกล้ๆร้านอาหารมากๆ จะกึ่งๆเป็นชุมชน บ้านหลังเล็กๆ

แถวบ้านมีประธานชุมชนค่ะ  คอยนัดแนะพูดคุยปัญหาจิปาถะ ก็คอยเป็น back ส่งคนล่ำไปจัดการเรื่องอะไรแบบนี้
แต่บางทีสู้กับพวกนิสัยเสียๆ อยากให้จบไวๆ ก็คงต้องมาไม้แข็งอ่ะค่ะ

จริง ปัญหาเรื่องร้านอาหาร มันเป็นมาเป็นปีแล้ว

- ช่วงที่เปิดใหม่ๆ เป็นเรื่องที่จอดรถ เพราะร้านอยู่ในซอย ติดริมน้ำ
ช่วงแรกๆ เช่าที่จอดรถของวัด แต่วัดเค้ากำหนดปิดประตูแค่ 4 ทุ่ม 
แล้วก็ทำให้วัดยุ่งเหยิงเพราะรถมันเข้าออกตลอด .... วัดเลยห้ามมาจอด
เลยเปลี่ยนวิธีมีเด็กรับรถเอารถไปจอดตามตรอกซอกซอยต่างๆ กลายเป็นแย่งที่จอดกันชุลมุน
เพราะคนบ้านแถวนั้น เค้าก็จอดกันตามถนนในซอยมานานแล้ว

พอร้านอาหารมา ก็เอามอไซค์มาจอดกันบ้าลง มายืนมานั่งกันที่บ้าง ทะเลาะกันกับคนที่เค้าอยู่แถวนั้น
จนถึงขั้น รถลูกค้าร้านอาหารโดนกรีดหลายคัน 
ร้านเลยต้องเช่าที่ลานโล่งๆ แล้วทำเป็นลานจอดรถแทน  

ปัญหาก็จบไป จะมีมาบ้างก็ช่วงคืนวันศุกร์ หรือเทศกาลต่างๆที่คนมาเยอะ รถก็ล้น แต่ก็พอทนได้ค่ะ

- มาเรื่องเสียง ก็ตามที่เขียนบอกไปอ่ะค่ะ ... แต่ก็ (ทะเลาะ) พูดคุยกันจน ทนกันไปได้ 

หูฟังดีๆ แพงหน่อย แต่มันก็ใช้ได้หลายโอกาส เราเดินทางด้วยเครื่องบินบ่อยๆ มันจำเป็นอ่ะค่ะ 
เพราะกันเสียงได้ดี ทำให้นอนหลับบนเครื่องได้สบายๆ
ยี่ห้อ Bose รุ่น QuiteComfort 15
comment10:เข้าใจ จขกท คะ แต่ของเรายังดีที่โดนช่วงเทศกาล และช่วงรับน้อง
[Spoil] คลิกเพื่อดูข้อความที่ซ่อนไว้ นิสิตมาเลี้ยงฉลอง บางทีถึงตีสามตีสี่
comment10-1:คห.10 บ้านญาติเราที่เราเคยต้องไปอาศัยอยู่ด้วยสมัยเรียนมหา'ลัย ก็ปัญหาเดียวกันเลยค่ะ มีจุดประทัดช่วงเทศกาล เที่ยงคืน-ตีสามตีสี่ ทั้งสัปดาห์โดยเฉพาะ สงกรานต์ ลอยกระทง ปีใหม่ ตำรวจไม่เคยมาดูค่ะ อ้างตลอดเลยว่า "กฎหมายหยวนให้ช่วงเทศกาล" <<< ใครรู้กฎหมายช่วยตอบเราทีค่ะว่าจริงมั้ย????
comment10-2:ไม่มี มีแต่ ตร ขี้เกียจ
comment11:ยาวมาก
ผมอาจจะอ่านข้ามไป แต่เห็นว่า จขกท เพิ่งย้ายเข้าปีที่แล้ว ผมว่าก่อนตัดสินใจมาอยู่น่าจะรับทราบก่อนอยู่แล้วรึเปล่าว่าตรงนั้นเป็นลานเบียร์
เดินยังไงจากbtsไปคอนโดก็ต้องเห็นรึเปล่า เสียงดังจะตาย ผมลงอ่อนนุชแวะซื้อของโลตัสประจำยังรำคาณ
เป็นผมคงไม่เลือกอยู่ตรงนั้นแน่ๆ หนีไป mobi ยังอาจจะดีซะกว่า
แต่คอนโดเก็บเสียงห่วยรึเปล่า หลังคอนโดผมก็มีเวทีลูกทุ่งแทบทุกอาทิตย์ ปิดกระจกก็แทบไม่ได้ยินละ ยิ่งถ้าเปิดแอร์เปิดเพลงฟังนี้ไม่ได้ยินข้างนอกเลย
comment11-1:คห. 11 ขอโทษที่ยาวค่ะ แต่มันจำเป็นจริง ๆ 55 เพราะเรื่องที่เกิดขึ้นมันยาวมาก แต่เราจะพยายามเล็มส่วนที่ยืดออกไป+เพิ่มภาพนะคะ เพื่อให้คนอ่านอ่านสะดวกกันมากขึ้น นี่เป็นการเขียนกระทู้พันทิปครั้งแรก ๆ ของเราเลย (จริง ๆ คือครั้งที่ 2 ครั้งแรกก็เขียนเรื่องนี้แหละค่ะ แต่มันแก้ชื่อไม่ได้เราเลยสร้างกระทู้นี้ขึ้นมาแล้วเรีบเรียงเรื่องใหม่ให้สั้นลงด้วย) ขาดตกบกพร่องอะไรก็ขออภัยด้วย มือใหม่ซิง ๆ เลยค่ะ / ส่วนเรื่องทราบมาก่อนมั้ย ขอบอกเลยค่ะว่า "ไม่ทราบ" และไม่คิดว่าทุกคนที่มาเช่าคอนโดจะทราบเรื่องนี้เหมือนกันนะคะ เพราะเรามาดูคอนโดช่วงบ่าย หรือไม่ก็เย็น อย่างมากสุดคือไม่เกิน 2 ทุ่ม ... เพื่อความปลอดภัยน่ะค่ะ เป็นผู้หญิงก็พยายามจะระวังตัวน่ะนะ ตอนสองทุ่มคอนเสิร์ตลานเบียร์ยังไม่เริ่มค่ะ เริ่มสองทุ่มครึ่ง สามทุ่ม สามทุ่มครึ่ง เพราะงั้นเราจะไม่มีทางรู้ตัวก่อนได้เลยว่ามีเสียงดังยามวิกาลแถวนี้ (เราดีใจด้วยซ้ำที่มีตลาดอยู่ติดคอนโด) ตอนมาดูห้อง ก็แค่รู้สึกว่าเสียงรถจากถนนค่อนข้างดัง แต่ปิดหน้าต่างก็ไม่ได้ยินอะไรแล้ว เลยไม่คิดอะไรมากค่ะ / คอนโดเก็บเสียงห่วยมั้ย? เอ เรื่องนี้เราไม่รู้จะวัดจากอะไรแฮะ จริง ๆ มันก็กันเสียงจากลานเบียร์ได้เยอะอยู่เหมือนกันนะคะ เมื่อเทียบระหว่างเสียงที่ระเบียงประมาณ 67-70 กว่าเดซิเบล บางครั้งขึ้นไป 78-81 เดซิเบล พอปิดบานกระจกเสียงในห้องลดลงเหลือประมาณ 57-60 กว่าเดซิเบล เปิดแอร์ไม่ช่วยให้ลดลงได้มากกว่านี้ เพราะเสียงก็ยังลอดเข้ามาได้อยู่ดีโดนเฉพาะเพลงที่มันต้องตะโกน ลีดกีต้าร์ หรือเป่าแซ็กโซโฟนค่ะ และคอนเสิร์ตเรามี "ทุกวัน" ด้วย เราหยวนให้ไม่ได้จริง ๆ ค่ะ
comment12:วัสดุเก็บเสียงของคอนโดน่าจะเข้าขั้นห่วยแตก...

คอนโดผมอยู่ห่างจากวัดแค่สองร้อยเมตร ตอนลอยกระทงมีงานวัดยิ่งใหญ่อลังการมาก ออกไปที่ระเบียงนี่เสียงกระหึ่ม แต่พอปิดประตูหน้าต่างหมดก็เงียบงัน...
comment12-1:คห.12 ไหน ๆ ก็ตั้งกระทู้มาเพื่อเตือนคนเลือกคอนโดด้วยแล้ว ก็จะขอแฉว่า วัสดุเฟอร์นิเจอร์คอนโดนี้ "สวย+ผุ" ค่ะ สปริงเกอร์พังหลายรอบจนแม่เราต้องซื้อหัวฉัดใหม่มาเปลี่ยน ประตูตู้กับข้าวติดไม่ตรงรูและหลุดออกมาถึง 3 ครั้ง ช่างเทียวไปเทียวมาห้องเราหลายรอบมาก ล่าสุดไฟห้องนอนเพิ่งเสียไปอีกต่างหาก ช่างบอกหลอดขาด แต่พอเราไปซื้อหลอดใหม่ พนักงานขายลองต่อไฟเข้าหลอดเก่าให้ ปรากฏไฟติดซะเฉย / เราเคยคิดว่านอกจากวัสดุคอนโดแล้ว อาจเป็นทำเลคอนโด+บีทีเอสด้วยหรือเปล่า ที่ตั้งล้อมลานเบียร์เอาไว้ มันอาจเกี่ยวข้องกับการกระจายคลื่นเสียงอะไรสักอย่างทำให้เสียงก้องขึ้นมา อย่างไรก็ตาม ประเด็นที่อยากให้สังเกตก็คือ "ลานเบียร์อ่อนนุช" และเวทีอื่น ๆ รวมถึงเวทีที่คุณพูดมา ไม่มีสิทธิเปิดคอนเสิร์ต "ในที่ชุมชน" โดย "ไม่มีผนังกั้นเสียง" อันนี้คือที่เขตบอกเรามาค่ะ ถ้ามันเปิดร้านแบบนี้ขึ้นมา เดาได้เลยว่าไม่ได้ขอใบประกอบกิจการ (เปิดผิดกฎหมาย) แน่ ๆ เพราะเขตจะต้องตรวจสอบการกระจายเสียง+ผนังกั้นเสียงของร้านก่อนเซ็นใบอนุญาตให้ค่ะ ซึ่งลานเบียร์อ่อนนุชนี่ก็เปิดผิดกฎหมายเหมือนกัน ตามที่เขตเขาไปตรวจสอบมาน่ะนะคะ...
comment12-2:อันนี้เก็บเสียงดีแค่ไหนก็ลำบากครับ เวทีตั้งห่างจากคอนโดไม่น่าถึง 20 เมตรด้วยซ้ำ เล่นดนตรีสดเต็มๆ มาหมด กีต้าไฟฟ้า เบส กลอง
comment13:เข้าใจจขกทเลยเพราะเจอมากับตัว กับศาลเจ้าน้ำพองเวลาจัดงานประจำปี  มี 5 วัน มันเปิดเพลง ตั้งแต่ 4 โมงเย็น ถึง ตีสาม ทุกห้าวันมันทรมานมาก ยิ่งร้อนเรียนมันยิ่งเลว วันสุดท้ายมันเปิดถึงเช้าหกโมงเช้าที่เด็กต้องไปโรงเรียน และผู้ใหญ่ต้องออกไปทำงาน  ความเลวของพวกจัดงานไม่เคยคิดถึงส่วนรวม เราขอสาบแช่งพวกมัน ทำอะไรก็ขอให้มันมีอันเป็นไป เมืองไทยกฎหมาย เหมือนกฎหมายแบบไม่มีอะไรที่จับต้องได้สำหรับพวกคนรวย พวกนี้ใช้เงินปิดปากตำรวจ ตำรวจพวกนี้รับเงินสินบนจนไม่นึกถึงความเดือดร้อนของผู้อื่น พวกมันจะต้องตายอย่างทรมานที่สุด เท่าที่พวกมันทำกรรมไว้กับคนอื่น เรื่องร้องเรียน 1111 จะมีผู้หญิงมาคอยรับ พวกนี้เป็นแค่คนประสานงาน ที่ไม่เคยทำหน้าที่รับผิดชอบเลย มันรับเงินเดือนไปเฉยๆ มานั่งปั้นหน้ารับโทรศัพทฺ์บอกจะส่งเรื่องไปที่สำนักงานตำรวจ ฉันเคยถามเขาว่าฉันร้องเรียนมาหลายปีแล้ว ยังไม่ส่งเรื่องไปอีกเหรอ เขาได้แต่อ้างว่าขึ้นอยู่กับสำนังานตำรวจ ฉันอยากถามว่าทำงานกันจนลืมเดือนลืมปีเลยเหรอค่ะ ทุกปีเลย ถึงปีนึงจะมีซักหนึ่งครั้ง แต่ห้าวันนะคะ ห้าวันแห่งการทรมาน ฉันทำอะไรได้ไม่มากนอกจากสาบแช่งพวกมัน พวกมันต้องเจ็บป่วย หรือตายทำได้แค่นี้แหล่ะ เราไม่มีอำนาจเงินตราเหมือนพวกมัน และอีกอย่างศาลเจ้าคงไม่ต้องการเสียงดังมั๊งค่ะ มันเป็นประเพณีเ ชี้ย อัลไลกัน เมื่อก่อนถึงไม่มี เพิ่งมี เพราะพวกจัดงานได้ผลประโยชน์กันเอา นักร้อง เอาหมอรำเข้ามา พวกที่สนับสนุนให้มีการจัดงาน เรารู้ เราจะไม่ไปซื้อของพวก เ ชี ยนี้เลย พวกร้านวัสดุก่อสร้างแถวน้ำพอง  เราไม่ว่านะจัดงาน แต่ทำไมต้องเปิดเสียงดังมากเกินไป จัดกันแบบถ่อยทีถ่อยอาศัยได้หรือไม่ ใช่ว่าเสียงร้องของพวกเอ็งจะดี พวกเอ็งร้องยิ่งกว่าควายไอ พวกนี้ถึงรวยก็ไม่ตายดีหรอก มันต้อง่ป่วยตายเพราะเราสาบแช่งมัน จำไว้ถ้าพวกเอ็งป่วยตาย ให้รู้ไว้ว่าทำกรรมกับคนอื่นไว้มาก 
ได้ระบายหล่ะ สงสารแม่แก่ๆ กับหลานเล็กๆ ที่ต้องไปโรงเรียน
comment14:
comment15:จากกระทู้เก่าของผม  [Spoil] คลิกเพื่อดูข้อความที่ซ่อนไว้http://pantip.com/topic/32039758   @ คคห 9  สมาชิกหมายเลข 936178  เธอเป็นนักข่าวไทยรัฐออนไลน์ครับ   ลองหลังไมค์ไปเล่าให้เธอช่วยมาทำข่าวดีมั๊ย  เพราะครั้งก่อนเธอก็ไปทำข่าวนี้มาให้แล้ว
comment16:ผมมีปัญหากับแผงขายของใต้ BTS ไปจนถึงหน้า QH เหมือนกัน

วันไหนเหนื่อย ๆ อารมณ์เสีย เดินชนแหลก ช่าง mang 

เว้นทางเดินให้ตรูซักนิดเถิดดด ตรูไหว้หละ
comment17:เข้ามาอ่าน office ของบริษัทอยู่ในซอย 81 ลานเบียร์อันนี้มีมานานแล้วครับ มีก่อนคอนโดเพิ่งจะสร้างเสร็จเอง

ผมอ่านไม่จบนะครับแต่เห็นว่าเสียงของลานเบียร์ไปรบกวนการพักอาศัย
comment18:ผมเข้าใจความรู้สึกเลยครับ เพราะเคยโดนเหมือนกัน เปิดเพลงดังลั่นทั้งๆที่บ้านติดกัน ตำรวจก็ช่วยอะไรไม่ได้ เหมือนไม่มีข้อหาทำความรำคาญให้ผู้อื่น แล้วพวกเขต พวกราชการนี่สิ้นหวังพอกัน คือทำเอาแค่เงินเดือนครับ อะไรที่มันนอกเหนือกว่านี้ไม่อยากทำ เขาถึงบอกงานราชการเช้าชามเย็นชามยังเป็นจริงเสมอ ทำได้คงแนะนำให้ลงโซเชียลล่ะครับ ถ่าย vdo ลง youtube แสดงให้เห็นถึงผลกระทบ อัดเสียงพวกที่โทรไปแจ้งแล้วได้แต่น้ำไว้ด้วย เพราะเดี๋ยวนี้นักข่าวไม่ออกไปหาข่าวแล้ว นั่งรอจากโซเชียลเอา  บางทีโทรไปแจ้งตำรวจสู้ไปแจ้งกับเพจดังๆที่กระจายความห่วยแตกของหน่วยงานพวกนี้ซะยังดีกว่าครับ ขอนับถือในความกล้าที่ลุกขึ้นมาแก้ปัญหาครับ ไม่นั่งรอให้มันเงียบไปเอง

*** เห็นว่ามีศูนย์ร้องเรียนคสช ลองยื่นเรื่องทางนี้ดูด้วยครับ
comment19:เราเคยเป็นผู้เช่าที่ Ideo verve  ค่ะ  เราเป็นคนต่างจังหวัด ไปหาห้องเช่าก็คือตอนกลางวัน อาจพลาดเองที่ไม่ได้ค้นหาข้อมูลมาก่อน  แค่เห็นว่าใกล้รถไฟฟ้า เวลาสามีกลับดึกเราก็ไม่ห่วงเรื่องเข้าซอยมืดๆคนเดียว ทำให้การตัดสินใจเป็นไปอย่างรวดเร็ว  คืนแรกที่เข้าพักหลังจากได้ยินเสียงเพลง  มองหน้ากันแบบอึ้ง ให้ความรู้สึกเหมือนนอนอยู่ในคอนเสิร์ต  ดังมากกกกกกกกกก   ยิ่งถ้าวันไหนมีคอนเสิร์ตหรือดนตรีร๊อก  ตายไปได้เลยค่ะ  นรกอย่างแรง  เคยโทรแจ้งไปก็เท่านั้น  รู้สึกเสียดายค่าเช่าอย่างแรง ห้องต่อเดือนไม่ใช่ถูกๆ  ยังนึกถึงคนที่ซื้อห้องหรือบ้านอยู่แถวนั้นเลย
comment20:Ideo verve ~ เหมือนมีวงดนตรีส่วนตัว ~
comment21:หนังสติ๊กอันละ 20 บาท กับลูกโป่งน้ำแผงละ 50 บาท มีเกือบ 100 ลูก
เสียงดังก็ยิงไปวันละ 2-3 ลูก จนกว่าจะเลิก
ถ้าไม่เงียบก็ค่อยๆเปลี่ยนเป็นของแรงขึ้น หาอะไรมาผสมน้ำ พวกน้ำปลาร้านี่ดีนักแล กลิ่นติดทนติดนาน


สมัยก่อนมีร้านอาหารมาเปิดข้างหอเหมือนกัน พวกเล่นแบบนี้ สุดท้ายไม่ยอมเบาเสียง ต้องขว้างขวดเบียร์ลงไปวันละขวด ร้านมันถึงยอมเลิก
comment21-1:ตามนี้ครับ  ปิดไฟแล้วยิงครับ ตามไม่เจอแน่ ๆ
comment21-2:ไอเดียดี! ได้ผล ไม่เสียเลือดเนื้อ
comment21-3:ก็นะ ในเมื่อศาลสูงมันไม่ได้เรื่อง มันก็ต้องเล่นศาลตรงข้าม....
แต่ก็ระวังตัวด้วยเน่อ
comment21-4:ตอนอ่านกระทู้นี้ ผมนึกถึงขวดโซดาครับ แต่น่าจะแรงไป ถึงตายได้เลย

มาเจอความเห็นนี้...แจ่มครับ เบา ๆ แต่แอบแรง
comment21-5:เลือกลูกโป่งสีดำๆ นะครับ จะได้กลืนกับความมืด มองได้ยาก ว่ามาจากตรงไหน
comment22:ถ้าคิดว่าต้องเช่าอยู่ยาว แนะนำให้ปรับปรุงห้องให้การเก็บเสียงดีกว่านี้ครับ น่าจะช่วยเรื่องเสียงได้มากพอสมควร

ทั้งกันเสียงจากบริเวณคอนโดด้วยกันไปจนถึงเสียงจากข้างนอกครับ
comment23:แล้วห้องอื่น เค้าทำยังไงกันครับ ลองรวมตัวกันสิครับ
comment24:เงินทำให้ คนบางคนสายตาสั้น ตาบอด
เงินทำให้ คนบางคน เอาหูไปนา เอาตาไปไร่
comment25:ศักดิ์ศรีข้าราชการไทย ถูกทำลายลง ตั้งแต่ความเดือนร้อนประชาชนเริ่มก่อตัว
ถ้าเป็นสมัยก่อน กุดหัวเสียบประจานเจ็ดชั่วโคตรล่ะ
comment26:มี Back ดีครับ น่าจะระดับเขตล่ะ อยู่มานานแล้วไม่มีใครทำไรได้ 
แนะนำ จขกท. ถ่ายคลิป แชร์ผ่านโซเชี่ยลดีกว่า ถ้าเป็นไปได้ให้ถึง สรยุทธ์ ทางออกมีแค่ทางนี้จริงๆ
comment27:แนะนำว่า เขียนเรื่องให้กระชับมากกว่านี้ อย่าเยิ่นเย้อ จะน่าอ่านน่าติดตามเอาใจช่วยกว่า
ผลวิจัยบอกว่าคนไทยอ่านอะไรไม่เกิน 70 บรรทัด ต่อกระทู้ร้องเรียน และ 250 บรรทัดสำหรับกระทู้ดราม่า
ของคุณเข้าข่ายร้องเรียน  อย่าให้เกินกำหนดไม่งั้น คนไม่อ่าน
comment28:เข้าใจเป็นอย่างดีเลยครับปัญหานี้ แต่ก่อนทาง IDEO VERVE เจอปัญหาหนักเพราะพี่แกเปิดถึง ตีสองด้วยซ้ำ 
แต่ก็ได้ให้นิติบุคคลาทำเรื่องร้องเรียนเขตไป จนช่วงหลังลดมาปิดก่อนเที่ยงคืน ตอนแรกอุตส่าห์หวังให้มีโครงการมาขึ้นตึกแทนให้จบๆไป แต่มันก็ไม่มา 

แต่ก็เข้าใจว่า President รับเสียงเต็มๆ เพราะลานเบียร์ที่ปิดดึก จะอยู่ทาง President มากกว่า ตอนแรกผมนึกว่าพอ President เปิดตึกจะมีคนช่วยร้องเรียนจนลานเบียร์ปิดไป แต่ปรากฎว่าคิดผิด เพราะเหมือนเขตจะไม่ทำอะไรเลยถ้าไม่เปิดเกินเที่ยงคืน
comment29:เรื่องนี้เคยอ่านมาเหมือนกัน มีช่วงหนึ่งมองๆคอนโดไว้ลงทุนแถวนั้น แต่สุดท้ายล้มโครงการไปเพราะลานเบียร์นี้ละครับ

จริงๆรางเหง้าปัญหามันอยู่ที่ กฎหมายบ้านเรามันชุ่ย ก่อให้เกิดมักง่าย ปล่อยให้ตั้งร้านรวงต่างๆ ได้โดยไม่ต้องอยู่ภายในโรงเรือน อยากตั้งที่ไหนก็ตั้ง มีเงินจ่ายเขตก็พอ ค่าปรับแสนน้อยนิด เทียบกับผลประโยชน์ที่ได้รับแล้วเสียค่าปรับรายวันเหมือนค่าขนม พอเกิดปัญหาขึ้นใครทนไม่ได้ก็สู้รบปรบมือกันเอาเองแบบ จขกท ถ้าอึดมากปัญหาจบ แต่มันไม่ได้เป็นวิธีป้องกันปัญหาใหม่ที่จะเกิดในอนาคต

ส่วนผมที่อยู่ปัจจุบัน เป็นตึกแถว ประสบปัญหาตามนี้

-ร้านส้มตำ ปิ้งไก่ปิ้งหมูมาตั้งหน้าบ้าน กลิ่นตลบอบอวล เที่ยงคืนเก็บร้านตะโกนโหวกเหวก กว่าจะเงียบเกือบตีสอง
-หลังบ้าน เลยออกไปมีร้านปิ้งย่างอาหารทะเลกลางแจ้ง ควันกับกลิ่นยิ่งกว่าร้านส้มตำ 
-ลานเบียร์ อยู่ไกลออกไป แหกปากไม่เกรงใจใคร 
-ก้งเหล้าในซอยขาประจำส่งเสียงดังบ่อยๆ วันดึคืนที่กินไปกินมา ทะเลาะกันต่อยกัน

สรุป...ส่วนตัวเคสผมได้แต่ทำใจครับ ผมไม่โทษข้าราชการนะครับ ผมโทษระบบที่ทำให้ข้าราชการไทยเป็นแบบที่ว่ามากกว่า เอาใจช่วยเจ้าของกระทู้ครับ เคยได้ยินว่าเสียงมันทำให้ประสาทเสียเลย

แนะนำ ช่วยลดเสียงได้ครับ
comment30:เราว่าคุณน่าจะต่อเติมห้อง เปลี่ยนกระจกหรือใช้วัสดุที่ช่วยกันเสียงได้
เพราะยังไงคุณก็ต้องอาศัยอยู่ที่ห้องทุกวัน ในเมื่อพึ่งใครไม่ได้ก็ต้องพึ่งตัวเองค่ะ
ฟ้องร้องก้เดินหน้าต่อไป แต่ระหว่างนั้นมันไม่มีความหวังว่ามันจะยุติเมื่อไรเราก็ต้องดูแลตัวเองค่ะ
ดีกว่ามาทนกับเสียงดังทุกวัน  ความสุขที่จะกลับมาพักผ่อนมันหายไปค่ะ
เราเข้าใจคุณค่ะ  เพราะเราอยู่หอพัก ข้างห้องเวลากลับมาก็จะคุยโทรศัพท์เสียงดัง
บางวันก็มีดราม่า แถมยังดุด่าลูกเสียงดัง คือเรากลับมาก็อยากพักผ่อนไม่ใช่อยากมารับรู้เรื่องดราม่าของใคร
แรกๆเราจะเครียด จะเบื่อทุกครั้งที่ห้องข้างๆกลับมา พอเราเตือนหลายๆครั้งเข้า กลับไปฟ้องเจ้าของหอว่า
เค้าพูดเสียงดังในห้องเค้า เค้ามีสิทธิ์ ถ้าเราไม่พอใจก็ให้ย้ายออกไป
เราเลยแก้เผ็ดใช้วิธีพอข้างห้องกลับมา เราที่จะออกกำลังกายในห้องทุกวันจากที่เปิดคลิปเบาๆก็เปิดเสียงดังเลยค่ะ
บางทีพอฝ่ายนั้นเริ่มเสียงดังปุ๊บ เราก็เปิดเพลงเสียงดังๆสวนไปเลย  ที่ผ่านมาเราทำอะไรเสียงเบาๆตลอด ตอนนี้ไม่แล้วค่ะ
ตาต่อตา ฟันต่อฟัน เพราะเราก็มีสิทธิ์เสียงดังในห้องเหมือนกัน
comment31:อ่านแล้วนึกถึงเรื่องที่กินกันเสียงดังจนคนในห้องพักทนไม่ไหวลงมายิง   ตายไปหนึ่งมั้งครับ

หรือต้องเป็นแบบนั้นอีก
comment32:เฮ้อ อ่านแล้วก็สิ้นหวังกับประเทศนี้จริงๆ
comment33:ขอผมเคยได้รับความเดือดร้อนแบบนี้ครับแต่เป็นพวกร้านขายของชำ จะเปิด TV เสียงดังตั้งแต่ 5 โมงเย็นถึง 2 ทุ่ม ผมก็เคยแจ้ง 191
และแจ้ง สน.ท้องที่ เจ้าหน้าที่ก็ทำได้แค่มาเตือนให้เบาพอเจ้าหน้าที่ไปมันก็ดังขึ้นมาอีกจนผมเริ่มทนไม่ไหว เลยลองแจ้งทางสำนักงานกรุงเทพมหานครดูครับ http://www.bangkok.go.th/th/main/ ไม่น่าเชื่อว่าเพียง 2 วันมีเจ้าหน้าที่ติดต่อเข้ามาสอบถามข้อมูล
และประสานงานกับเขตที่รับผิดชอบ วันรุ่งขึ้นทางเขตได้เดินทางมาตรวจสอบพร้อมกับมีตำหนวดมาด้วย 2 นาย (ผมแอบยืนดูอยู่)
ทางร้านขายของชำได้แจ้งกับทางเจ้าหน้าที่ว่าไม่ได้เปิดเสียงดัง เป็นการเข้าใจผิดมากกว่า ที่จริงแล้วบ้านเค้ากะบ้านผมทะเลาะกันเลยทำให้เข้าใจ
ผิด ผมเลยเดินออกไปจากจุดที่แอบดูพร้อมเปิดคลิปที่ถ่ายไว้ให้ทางเขตได้รับชมและรับฟัง ทางเขตก็ได้แจ้งว่าถ้ายังคงเสียงดังแบบนี้อยู่คงต้องเชิญตัวไปเปรียบเทียบปรับที่ สน. ทุกวันนี้อยู่อย่างสงบสุขเงียบกริบเลยครับ
comment33-1:สุดยอดเลยค่ะ พอจะบอกได้มั้ยคะว่าเขตอะไร จนท.ที่ทำหน้าที่ ผลงานดี เราก็อยากชื่นชมด้วยค่ะ เก็บไว้เป็นเรคคอร์ดดี ๆ เนอะ แล้วก็หวังว่าเราจะได้โชคดีแบบนี้บ้าง
comment33-2:สำนักงานเขตจอมทองครับ มากัน 3 คน ผู้หญิง 1 ผู้ชาย 2 ตร. อีก 2 นายจาก สน.บางขุนเทียน ครับ
หวังว่าเรื่องของ จขกท.จะได้รับการแก้ไขโดยเร็วนะครับ กว่าผมจะหาช่องทางจนดำเนินการได้(ร้านของชำเคยเป็นข้าราชการใหญ่) 
ใช้เวลาปาไป 6 เดือน ทั้งแจ้ง 191 แจ้ง สน.ท้องที่ แจ้งสำนักงานเขต ก็ทำได้แค่ตักเตือน สุดท้ายเลยลองแจ้งไปสำนักงาน กทม.ครับ ไม่ต้องเดินเรื่องเองให้ปวดหัวอีกแล้ว เรียงเสียงดังรบกวนคนอื่นนี่น่าจะเพิ่มโทษหนักๆได้แล้วเน๊าะมันทำให้สุขภาพกายและใจเสียจริงๆ ขอให้ จขกท.โชคดีครับ
comment34:ส่งน้องชาเขียวแบบในรูปลงไปกลางวงครับ แค่ตัวเดียวรับรอง เห็นผลแน่นอน!!


//เผ่น
comment35:แนะนำสั้นๆ...ว่า...
[Spoil] คลิกเพื่อดูข้อความที่ซ่อนไว้เอาระเบิดปาแมร่งซักลูก...รับรอง  ถ้าไม่มีคนเข้าไปกินแล้ว  มันคงจะปิดตัวไปเอง...

ตามนั้นครับ  ผมคนหัวรุนแรง...เอาใจช่วย จขกท  ให้ได้รับอิสระภาพคืนมาโดยไว...
comment36:ประเทศด้อยพัฒนาแหละมักเป็นอย่างนี้ ความสุขการใช้ชีวิตจริงๆมักถูกทำลายไปด้วยความไม่เกรงใจ เห็นแก่ตัว ใครบอกคนไทยมีน้ำใจอิชั้นขำกลิ้ง ประชาชนต้องมาเครียดเรื่องคุณภาพการใช้ชีวิตแทนที่จะได้กลับบ้านนอนอย่างมีความสุขมีแรงทำงาน เจอไอ้ไทยไร้สำนึก(ซึ่งมีไม่น้อย)ทำอะไรไม่เกรงใจ เอาจริงๆนะ เราว่าประเทศเราเหมาะกับศาลเตี้ยแล้วตอนนี้เพราะคนมันไร้สำนึกกันจริงๆราวกับสัตว์ในร่างคนก็ไม่ปาน
comment37:แบบนี้ต้องให้ สรยุทธสั่งครับ พ่อทุกกระทรวง ทบวง กรม
comment38:ขอบคุณสำหรับทุกความคิดเห็น กำลังใจ และคำแนะนำนะคะ เราต้องขอโทษไว้ล่วงหน้าว่าอาจจะตอบไม่ได้หมดคห. เพราะติดงานแล้วก็กำลังจะต้องตามเรื่องลานเบียร์กับเขตด้วย 

พรุ่งนี้เป็นวันสุดท้ายของการรอคอยเอกสารการดำเนินการจากเขตวัฒนาค่ะ เราได้ยื่นหนังสือนี้เพื่อขอดูและคัดเอกสาร 
0. รายงานการดำเนินงานอย่างเป็นลายลักษณ์อักษรจากเขตวัฒนา 
1. อำนาจหน้าที่ของหน่วยงานเขตวัฒนาในเรื่องที่ร้องเรียน 
2. รวมถึงสำเนาคู่มือ ระเบียบ ขั้นตอน วิธีการปฏิบัติงานของเขตวัฒนา (รวมกำหนดเวลาโดยประมาณในแต่ละขั้นตอน) 
3. หลักฐานการร้องเรียนของเรา 
4. หลักฐานการร้องเรียนของคนที่เขตเอาบันทึกการร้องเรียนเราแนบเข้าไป (จำได้ไหมคะว่าเขตยอมรับว่าไม่ได้ลงเลขทะเบียนร้องเรียนของเราเอาไว้ เพราะมีคนอื่นร้องเรียนไว้ก่อนแล้ว ของเราเลยเป็นแค่บันทึกแนบท้ายที่ไม่มีหมายเลข) 
5. ผลการพิจารณาเรื่องร้องเรียน
6. หนังสือร้องเรียนเรื่อง เวทีคอนเสิร์ตแห่งใหม่บริเวณลานเบียร์อ่อนนุช (เวที Cocktail)

ความเดิมจากตอนที่แล้ว
[Spoil] คลิกเพื่อดูข้อความที่ซ่อนไว้เราได้รับการแนะนำจากเพื่อนนักกฎหมายว่าให้โทรถาม สขร. หรือ สำนักงานคณะกรรมการข้อมูลข่าวสารราชการ เพื่อถามถึงระเบียบการขอเอกสารและการส่งเอกสารจากราชการให้ผู้ขออย่างเรา รวมถึง "ค่าธรรมเนียมการถ่ายสำเนา" ด้วย 
สขร. เว็บไซต์นี้ > http://www.oic.go.th/web2014/index.html
เบอร์ 02282 1366 และอีกหลายเบอร์ แต่เราใช้เบอร์ที่จดมา ดูได้ที่ท้ายเพจสขร. นะคะ เบอร์อื่นก็โทรได้ แต่บางเบอร์เค้าจะโยนกลับมาที่เบอร์นี้แหละ 

สขร. บอกเราว่า หน่วยงานราชการมี "หน้าที่" ที่จะส่งเอกสารให้เราภายใน 15 วัน ตามพระราชกฤษฎีกา ว่าด้วยหลักเกณฑ์และวิธีการบริหารกิจการบ้านเมืองที่ดี พ.ศ. 2546 อ่านได้จาก http://www.kodmhai.com/m8/T1.html (ขอสารภาพว่า เรายังไม่ได้หามาตรานะคะ แต่จนท.ที่เราโทรหาสองคนบอกตรงกันว่าอันนี้ ว่าง ๆ เราว่าจะลองหาอ่านดูหน่อยเหมือนกัน) 15 วันนี่คือ 15 วันนับแต่เรายื่นหนังสือขอเอกสารนะคะ ไม่ใช่ 15 วันทำการ  อันนี้จนท. สขร. ยืนยันกับเราเอง เรายื่นหนังสือไปวันที่ 30 มกราคม ดูได้จากตัวปั๊มลงบันทึกรับหนังสือของจนท.เขต ในหน้าที่สอง เพราะฉะนั้น นับวันยื่นหนังสือและวันเสาร์อาทิตย์ด้วย เอกสารต้องแล้วเสร็จพร้อมส่งให้เราได้แล้วในวันที่ 13 กุมภาพันธ์ ส่วนค่าธรรมเนียมขึ้นอยู่กับขนาดเอกสาร (ส่วนมาเป็น A4 มีบางอย่างเป็นพิมพ์เขียวตึกก็จะใหญ่มาก) และกำหนดของทางเขต ซึ่งสขร.บังคับว่าต้องไม่เกิน 1 บาทต่อแผ่น ถ้าขอลายเซ็นรับรองจากจนท. จนท.มีสิทธิเรียกเก็บลายเซ็นละห้าบาท 


****คำแนะนำ**** 
[Spoil] คลิกเพื่อดูข้อความที่ซ่อนไว้เวลายื่นหนังสือกับทางราชการ ให้เอาสำเนาไปด้วยและขอให้จนท.ปั๊มตรา "สำเนา" และลงวันที่พร้อมเซ็นชื่อกำกับไว้เป็นหลักฐานด้วยนะคะ 



         เจ้าหน้าที่ที่รับเรื่องเราอยู่ฝ่ายปกครองค่ะ ตามระเบียบการแล้ว ฝ่ายปกครองจะส่งเรื่องให้ผอ.เขต (ได้รู้จากจนท.ฝ่ายสิ่งแวดล้อมว่าเขตวัฒนาเหลือแค่ผอ. ไม่มีรองผอ.มานานแล้วไม่รู้ทำไม แต่เหตุนี้ทำให้ผอ.ทำงาน "ช้า" กว่าปกติเพราะต้องเซ็นทุกเรื่อง... เอ่อ... แล้วทำไมการหารองผอ.มาช่วยงานนี่มันยากขนาดสามเดือนไม่เสร็จอ่ะคะ? นี่ครบไตรมาศแล้วนะ) จากนั้นผอ.เซ็นอนุญาตแล้วจะส่งให้ฝ่ายสิ่งแวดล้อมอีกทีเพื่อให้ฝ่ายนั้นดำเนินการจัดเตรียมเอกสารไว้ให้ ในขั้นตอนส่งเรื่องให้สิ่งแวดล้อม ฝ่ายปกครองบอกเราว่า เราส่งหนังสือวันศุกร์ เรื่องจะไปถึงสิ่งแวดล้อมวันจันทร์หน้าเลย และให้เราถามสิ่งแวดล้อมว่าวันอังคารหน้าจะมารับได้เลยมั้ย วันนั้นเราลงไปหนึ่งชั้นหาจนท.ฝ่ายสิ่งแวดล้อมเพื่อแจ้งด้วยตัวเองว่า "เรามายื่นหนังสือแล้ว" และถามถึงวันที่เราจะรับเอกสารได้ 

          จนท.สิ่งแวดล้อมที่เราติดต่ออยู่ด้วยบ่อย ๆ บอกเราว่าถ้าเอกสารเสร็จแล้วจะเรียกเรามารับ (เป็นคำขอของเราเองที่จะไปรับและชำระค่าธรรมเนียมด้วยตัวเอง) ทั้งนั้นทั้งนี้ เธอไม่เคยแจ้งความคืบหน้ากับเราเลยสักครั้ง วันอังคารที่ 3 กุมภา เราเลยโทรไปหา และได้ทราบจากจนท.คนนั้นว่า ฝ่ายปกครองยังไม่ส่งเรื่องลงมา ทั้งยังอธิบายกระบวนการทำงานของเขตสับสน จนเรางงว่า ตกลงผอ.ส่งเรื่องให้สิ่งแวดล้อมแล้วสิ่งแวดล้อมต้องส่งเอกสารให้ผอ.เช็คอีกทีก่อนจะเรียกเรามาหรือถึงต้องรอนานขนาดนี้???? 

           ปรากฎไม่ใช่ค่ะ เราโทรหาฝ่ายปกครองวันศุกร์ที่ 6 กุมภา (ก่อนหน้านั้น วันที่ 4-5 โทรเหมือนกัน แต่เป็นช่วงสี่โมงครึ่ง กับบ่ายสามสี่สิบห้า สี่โมงครึ่ง เราลืมไปว่าเลยเวลาราชการแล้ว คนที่รับสายบอกว่าจนท.กลับหมดแล้ว ส่วนบ่ายสามสี่สิบห้า ยังไม่เลยเวลาราชการ จนท.ฝ่ายปกครองที่รับหนังสือเราก็กลับไปแล้วเช่นกัน... สรุป โทรตอนเช้าจะชัวร์กว่านะคะ เรามัวแต่ทำงานเลยลืมโทรเช้า มาโทรเอาบ่าย ๆ เย็น ๆ แทน)

           จนท.ฝ่ายปกครองบอกว่าส่งเรื่องให้ฝ่ายสิ่งแวดล้อม "หลายวันแล้ว นานมากแล้ว" พอซักเอากับฝ่ายสิ่งแวดล้อมในวันจันทร์ที่ 9 กุมภา ฝ่ายนั้นบอกว่าปกครองส่งเรื่องลงมาวันพุธที่ 4 (แล้วทำไมบอกเราว่าเรื่องจะถึงสิ่งแวดล้อมวันจ.???--- เออ...ช่างมันเหอะ) ขณะที่โทรไปฝ่ายสิ่งแวดล้อมแจ้งว่าเตรียมสำเนาเรียบร้อยทุกอย่างแล้ว เหลือแค่เขียนหลักฐานลายลักษณ์อักษรเรื่องการดำเนินการของเขตตั้งแต่ต้นจนปัจจุบัน ซึ่งเขียนเสร็จแล้ว แต่กำลังถูกแก้ (คาดว่าที่บอกว่าต้องส่งกลับไปให้ผอ. คงเป็นเรื่องแก้เอกสารนี่แหละมั้ง...) 

          สรุปก็คือ เอกสารชิ้นสุดท้ายยังไม่เรียบร้อยดี ถ้าเสร็จแล้วจะโทรไป... ค่ะ ... เรารับทราบ เพราะฉะนั้นตลอดหนึ่งสัปดาห์เราก็ให้เกียรติเค้าแก้งานให้เต็มที่และไม่โทรไปทวงอีกเลย... จนกว่าจะถึงวันศุกร์ที่ 13 วันหมดเขตเดดไลน์ 15  วัน รอให้ถึงวันนี้ก่อน ถ้าโทรไปยังไม่มีความคืบหน้า เราก็คงได้ทดสอบหน่วยงานอีกหน่วยกันล่ะค่ะ --- สขร. ไงล่ะ--- ว่าจะรับเรื่องฟ้องร้องของเราต่อเขตวัฒนา กรณีไม่ส่งเอกสารตามเวลาด้วยวิธีใด และจะดำเนินการอะไรบ้าง (ตามระเบียบของสขร. สขร.จะตัดสินเรื่องนี้ภายใน 30 วัน--- ยืดเยื้อสุด ๆ !)  แต่เราก็หวังไว้มาก ๆ เลยว่าจะไม่ต้องทำอะไรแบบนั้นนะคะ หวังว่าเขตจะมอบเอกสารให้เราตรงตามกำหนดเวลา เราจะได้เอาหลักฐานมาอ่านให้รู้แจ้งซะทีว่า ที่เขตทำกับที่เขตพูดมันตรงกันมากน้อยแค่ไหน อย่างไร และใครเป็นคนผิดตัวจริงในการร้องเรียนที่ไร้ผลครั้งนี้...


           ติดตามชมกันต่อไปพร้อม ๆ กับเรานะคะ 



หนังสือขอเอกสารที่เราลงทุนเดินไปยื่นให้กับทางเขต สีดำ ๆ ที่ปิดไว้คือที่อยู่เขตวัฒนานะคะ ..ก็ไม่รู้ว่าเราจำปิดทำไมในเว็บก็มี แต่ก็ปืดไปโดยอัตโนมัติค่ะ 55 ใครจะไปลงสถานีทองหล่อนั่งรถแดงเข้าไปสุดทางที่ตลาดลิเบอร์ตี้นะคะ


ขอปิดชื่อเรากับชื่อจนท.รับเรื่อง ไม่อยากให้เป็นเรื่องส่วนตัวค่ะ
comment39:ผมขอเสนอทางเลือกฟ้องศาลปกครองครับ ให้ศาลปกครองออกคำสั่งบังคับเขตอีกที
comment40:ลงทุนซัก30บาท ลูกโป่ง5บาท น้ำปลา25 บีบบน้ำปลาใส่ลูกโป่ง มัดให้แน่น ปิดไฟ แล้วโยน
comment41:ทำไมอ่านแล้วเหนื่อยแทน

เหนื่อยกะสามัญสำนึกคนไทย
เหนื่อยกะระบบราชการ

ประเทศไทยเป็นประเทศที่ชอบเอาหน้าออกสื่อ เป็นประเทศที่ชอบม๊อบเหรอ เวลามีปัญหาอะไรอยากได้การแก้ไขต้องม๊อบเท่านั้น

อยากแก้ปัญหาแบบถูกทำนองคลองธรรม ตามกฎหมาย อันพึงประพฤติปฏิบัติตามแบบอย่างอารยประเทศไม่ได้ ต้องจบที่ศาลเตี้ยแบบเดียว คิดแล้วปวดใจชิบ
comment42:จริงๆ ร้องเรียน ไปทาง กทม น่าจะได้ ป่ะครับ  พอดีอ่านไม่จบหมด    บางครั้งเรื่องพวกนี้ ร้องเรียนตำรวจ อะไรงี้ ช่วยไมไ่ด้หรอก  แบบจ่ายกันมั๊ง
comment42-1:ขอโทษที่ตอบช้าค่ะ ช่วงนี้งานเข้า ร้องเรียนไปทางเขตวัฒนา ซึ่งสังกัดกทม.​ แล้วค่ะ เรื่องของเขตอยู่ที่คห. 4 เป็นต้นมา เขตดำเนินการมาเดือนนี้(กพ.) เป็นเดือนที่ 4 แล้ว ตอนนี้เรากำลังขอหลักฐาน "การดำเนินการแก้ปัญหาของเขต" แบบเป็นลายลักษณ์อักษรอยู่ รอมาเกิน 15 วันแล้ว (วันนี้ 17 กพ.) เป็นวันที่ 19 นับแต่ยื่นหนังสือขอเอกสารไป เราจะอัพเดตคืบหน้าของเรื่องนี้คืนนี้ว่าเรื่องถึงไหนแล้ว ใบ้ให้ว่ายังคงไม่ได้เอกสาร แต่ด้วยเหตุผลและข้ออ้างอะไรนั้น รอเราแกะเทปบทสนทนาเสร็จก่อนนะคะ
comment43:สงสารจขกท.จับใจ อยู่สภาวะเดียวกันขอดอกจันตัวใหญ่ๆเลยนะคะ แจ้งเรื่องอะไรพวกนี้ ถ้าเป็นร้านเล็ก เส้นเล็ก เรื่องคงเดินเร็ว ถ้าที่กินกันอยู่เยอะๆ คงยาก คงต้องไปนั่งอัดคลิปส่งสรยุทธแบบที่มีคห.บนๆบอก
comment43-1:อัดคลิปไว้เยอะมาก ๆ ๆ ๆ เลยค่ะ เคยส่งให้ฝ่ายปกครองเขตวัฒนาและฝ่ายสิ่งแวดล้อมแล้วด้วยเดือนมกราคม ร้องเรียนเกี่ยวกับเวทีค็อกเทล ฝ่ายปกครองส่งเมลตอบกลับมาว่าได้รับแล้ว ส่วนฝ่ายสิ่งแวดล้อมยังไม่เคยตอบอะไรกลับมา แต่เข้าใจว่าน่าจะได้แล้วเหมือนกันเพราะส่งเมลไปพร้อมกัน และเมลนั้นก็เอามาจากจนท.ของฝ่ายสิ่งแวดล้อมเองด้วยค่ะ / เราเคยส่งเรื่องนี้ไปให้นักข่าวพลเมือง Thai PBS แล้วครั้งนึงเมื่อต้นมกราคม แต่ยังไม่ได้ส่งคลิปเพราะนักข่าวยังไม่ตอบกลับมาว่าสนใจเรื่องของเราแค่ไหน บอกไว้ว่าจะพิจารณาดูก่อน ส่วนที่ยังไม่ส่งไปให้คุณสรยุทธ--- อันนี้ไม่ได้กล่าวหาอะไรเค้านะคะ--- แต่เราอยากให้เรื่องนี้มันออกมาเป์นกลางที่สุดเพื่อวิพากษ์ว่า ปัญหาแก้ไม่ได้อย่างนี้สาเหตุคืออะไรแต่ละฝ่ายควรทำอย่างไร ถ้านักข่าวจะทำข่าว ก็อยากให้เค้าสืบเอาความจริงทุกแง่ออกมาให้ได้ ทั้งเจ้าหน้าที่เขต ตำรวจ ลานเบียร์ คนที่เดือดร้อน ไม่งั้นมันจะออกมาเป็นการเถียงกัน ฉะกัน ประจานกัน ข่าวขายได้แต่คนดูไม่ได้ข้อเท็จจริง จนสุดท้ายปัญหาก็ไม่ได้รับการแก้ไขเหมือนเดิมค่ะ... เรากำลังรอหลักฐานการดำเนินการจากทางเขตก่อน สื่อจะได้มีเรื่องราว "ของจริง" จากฝ่ายเขตด้วย ว่าเค้าทำอะไรไปบ้าง แล้วทำไมมันไม่ได้ผล ถ้าเอกสารที่ได้จากเขตระบุว่าตำรวจมีเอกสารอะไรที่สำคัญอยู่กับฝ่ายเค้าด้วย เราก็จะขอเอกสารจากตำรวจต่อด้วยค่ะ
comment44:ใช้ เอียร์ปลั๊กแบบฟองน้ำเล็กๆ อุดหูเวลานอนครับ เอียร์ปลั๊กแบบนี้ตามโรงงานใช้กันหลายแบบ อาจจะลองไปเลือกดูที่ Hompro, Homework น่าจะมีครับ ราคาไม่แพง 

ปัญหาของจขกท. น่าเห็นใจมากครับ ของผมปัญหาเล็กไปเลย เพราะข้างๆ คอนโดฯ ผมมันจะมีโรงงานเก่าอยู่ และมันจะกดเครนไม่เป็นเวลา รวมถึงรถพ่วงที่เข้ามาบ่อยๆ ที่เสียงหม้อลมเบรคดังมากและโซ่ที่ฟาดกับกระบะท้าย มันน่ารำคาญสุดๆ เหนือยใจจังครับ
comment44-1:ขอบคุณสำหรับคำแนะนำค่ะ ตอนนี้เราใช้วิธีใส่หูฟังแล้วเปิดเพลงดัง ๆ หรือไม่ก็เปิดทีวีทิ้งไว้ให้เสียงมันกลบ ๆ กันไป เคยซื้อที่อุดหูจากร้านขายยาคู่ละร้อยมาแล้วครั้งหนึ่งแต่กันเสียงไม่ค่อยได้เท่าไหร่ จะลองหายี่ห้ออื่นดูอย่างที่บอกนะคะ / ขอให้คุณเจอทางแก้ปัญหาเสียงดังในที่ของคุณด้วยเช่นกัน เราขอแนะนำให้โทรปรึกษา ศูนย์นิติศาสตร์ ม.ธรรมศาสตร์ เบอร์ 02 613 2128 ดูนะว่าพอจะแก้ปัญหาอะไรได้บ้าง เราขอคำปรึกษาจากที่นั่นเหมือนกัน พี่ ๆ นักกฎหมายที่เราเจอใจดี อธิบายละเอียดเข้าใจง่ายดีค่ะ  อาจจะลองติดต่อหน่วยงานที่มีหน้าที่รับผิดชอบดู แก้ได้ไม่ได้ อย่างน้อยก็ได้พยายาม แล้วเอาเรื่องมาแชร์กันบ้าง ถือว่าให้ความรู้กับคนอื่น ๆ ไปด้วย เราคนหนึ่งแหละค่ะที่จะตามอ่านเลยค่ะ
comment45:เข้าใจ จขกท เลย

อุดหู มันช่วยไม่ได้อะครับ เสียงพวกนี้มันมาเป็นแรงสะเทือน เหมือนมันกระทึก อึ๊กๆๆๆๆ เข้าไปในอก ในหัว
คนทำงานเหนื่อยๆ ทั้งวัน กลับบ้านมาจะหลับให้สบายดันทำไม่ได้นี่โคตรทรมานเลย
comment45-1:ตรงใจมากเลยค่ะ เพลงบางประเภทเน้นบีทหนัก ๆ บางวันมีแซ็กโซโฟนด้วย มันทั้งรำคาญทั้งทรมานเลยค่ะ เราไม่ค่อยมีความรู้เรื่องคลื่นเสียงเท่าไหร่ แต่ที่สังเกต เสียงรถข้างนอกดัง พอปิดหน้าต่างเสียงก็หายไป แต่เพลงพวกนี้ต่อให้ผิดหน้าต่าง หนีเข้าไปอยู่ในห้องน้ำมันก็ยังตามมาไม่เลิกเลยค่ะ
comment46:ถ้าดูแล้ว ร้องเรียนแล้วภัยจะมาถึงตัว ย้ายเถอะครับ ยอมเสียค่าประกันคอนโดไป
comment46-1:จบสัญญาเช่าปีนี้ก็จะไม่อยู่แล้วค่ะ 55 กลับบ้านดีกว่า วันนี้คุยกับเขตมาถึงได้เห็นทัศนคติของเค้าว่าเราเขียนกระทู้นี้เพื่อ "ประจาน" เหมือนเค้าจะโกรธเรา เหวี่ยงเราด้วย ทั้งที่เราเขียนถึงทุกหน่วยงานที่เราเคยร้องเรียนไปแล้วไม่ได้ผล เราปิดชื่อให้เค้า เราตั้งข้อสังเกตในแบบที่คิดว่าตรงไปตรงมาที่สุด แต่จากที่ได้คุยกันถึงรู้ว่า เค้าไม่ได้รู้สึกเป็น "หน้าที่" เค้า ที่จะ "จบปัญหา" หน้าที่เค้ามีแค่ทำตามคำสั่งและกฎเกณฑ์ ปัญหาจะแก้ไม่ได้ แก้ช้าแค่ไหนก็ไม่ใช่ความผิดเค้า แต่เป็นความผิด "ผู้ใหญ่" ในหน่วยงานเค้า คำถามคือ ถ้าเค้าเห็นว่า "ผู้ใหญ่" ผิด เค้าทำอะไรบ้างมั้ย ตกลงเค้าทำงานให้ประชาชน หรือ "ผู้ใหญ่" กันแน่? ไม่ว่าคำตอบจะเป็นยังไง เค้าทำให้เราสิ้นหวังมากขึ้นทุกวัน ๆ ว่าปัญหานี้จะไม่มีวันแก้ได้สำเร็จ
comment47:ผมพูดตรงๆ 

1- ถ้าแค่แจ้งความแล้ว ตำรวจไม่มีปัญญาแก้ปัญหาให้   ตำรวจ ชั่ว  ยิงตัวตายไปให้หมดทีเถอะ
2- ถ้าเขตมันแก้ปัญหาไม่ได้ ก็นยิงหัวตัวเองตายตามไปเถอะ

รับเงินเดือน แต่ทำ เฮีย อะไรไม่ได้  ทั้งเขต ทั้ง ตำรวจ   ทุเรศ
comment48:อ่านแล้วน่าเหนื่อยใจแทนมากๆๆๆ เหนื่อยใจกับความเฉยชาของระบบราชการไทยมากๆๆๆๆๆ ด้วย ไม่เคยเป็นที่พึ่งของประชาชนได้เลยจริงๆ ซินะ 

เราทำได้แต่เอาใจช่วยค่ะ เราเองอยู่ไม่ใกล้ไม่ไกล ช่วงนี้ก็มีก๊วนคนเมาแถวคอนโด เมาแล้วดึกๆ ชอบทะเลาะกัน ดีว่าเราหลับง่าย เลยไม่ต้องร้องเรียนอะไร คนทำงานประจำ ต้องตื่นเช้าไปทำงาน จะหลับเวลางานก็ไม่ได้ ถ้ากลับมาแล้วยังนอนพักผ่อนไม่ได้อีก คงประสาทเสียแย่ พูดแล้วก็เซ็งคุณภาพชีวิตคนไทยจริงๆ
comment49:เป็นกำลังใจให้จขกท. ครับ
comment50:ผมเข้าใจและเห็นใจจขกท.จริงๆ
เพราะเคยเจอปัญหาเรื่องเสียงดังรบกวนมากๆ แบบนี้เหมือนกัน
จากพูดขอร้องกันดีๆไม่ได้ผล ร้องเรียนก็ไม่ได้ผล
กลายเป็นการทะเลาะ ถูกกลั่นแกล้ง
พวกเขาหัวเราะมีความสุขที่เห็นผมเดือดร้อน 
ผมเคยมีความสุขในการไปทำงานทุกวัน
กลายเป็นทุกข์ใจไม่อยากไปทำงาน ทำงานก็หงุดหงิดไม่มีสมาธิ
จะย้ายร้านหนีก็ลงทุนไปเยอะแล้ว สุดท้ายกิจการของผมก็ไปไม่รอด

ผมขอเป็นกำลังใจให้เจ้าของกระทู้แก้ปัญหานี้ได้
อย่าให้กลายเป็นประสบการณ์เลวร้ายแบบของผมเลยนะครับ
comment51:ปฎิรูปตำรวจเถอะ เหนื่อยใจจริงๆ
comment52:ตำรวจมีหน้าที่อะไรหรอ ไม่มีดีกว่ามั้ง ยุบไปเลยเถอะ
จขกท ลองถ่ายคลิปลงโซเชียลแบบ คห บนๆแนะนำรึยัง แนะนำให้ทำหลายวิธีพร้อมกันไปเลย 
1.ร้องเรียนตามกฎหมายกับเขต (ทำต่อไป)
2. เตรียมน้ำใส่ลูกโป่ง ปิดไฟก่อนแล้วโยนไปที่เวที เล็งดีๆระวังโดนสายไฟนะ 555 เอาแค่ให้เขาเสียจังหวะ โยนไปที่คนตีกลองก็ได้เพราะเป็นคนคุมจังหวะ ทำไปเรื่อยๆ ประมาณสงครามกองโจรอะ  พอนึกออกไหม ค่อยๆตอดไปเรื่อยๆ จนมันเล่นกันไม่ได้ 

3. หาแนวร่วมครับ ไม่ควรสู้คนเดียวนะ
comment53:เราเคยแวะกินข้าวในนั้นประมาณสอง-สามทุ่มมั้ง แต่วันนั้นเหมือนไม่มีดนตรีน่ะ สักเดือนก่อนนิเอง


แต่สงสัยว่าแล้วคนแถวนั้นบ้านอื่นๆที่อยู่ในแนวราบเค้านอนกันยังไง 
แล้วคนที่เที่ยวตรงนั้นคือเปนคนที่อื่นไม่ได้อยู่แถวนั้นใช้ป่ะ
comment53-1:จากที่สังเกตมานะคะ เราพบว่าบางวันเพลงเวทีที่เสียงดังจะเริ่มสักสามทุ่มสามทุ่มครึ่ง แต่บางวันก็จะเริ่มทุ่มครึ่งสองทุ่ม เป็นไปได้ว่าวันนั้นคุณไปแล้วไม่พบเหตุการณ์ ส่วนเรื่องบ้านละแวกเดียวกันเท่าที่เราเห็นมา อาคารที่พักอาศัยที่ใกล้ตลาดและลานเบียร์มากสุดมี 3 แห่งคือคอนโด Verve (อยู่ขวาของตลาด) / The President High-Rise (อยู่ซ้ายของตลาด) และ The President แบบ Low-Rise (อยู่ด้านหลังตลาด) ค่ะ นิติบุคคลบอกเราว่าเฉพาะตึก The President เสียงดังไปถึงชั้นสิบกว่านู่น ส่วน Verve เคยเป็นฝ่ายร้องเรียนไปแล้วปี '55 นิติบุคคลกำลังติดตามอยู่ว่าเสียงยังดังไปถึงที่นั่นอยู่อีกมั้ย จะได้ช่วยกันแก้ปัญหาได้ เรายังไม่เห็นบ้านแนบราบแถวนี้ เลยไม่ได้ถามนิติถึงผลกระทบที่เค้าอาจจะได้รับกันนะคะ  แต่จะลองถามดูในการโทรครั้งต่อไป เผื่อจะรวมคนเดือดร้อนได้มากขึ้น ขอบคุณสำหรับข้อเสนอค่ะ/ เรื่องคนที่เที่ยวแถวนั้น เราก็เคยลงไปซื้อกับข้าวแถวลานเบียร์เหมือนกัน เสียงมันก็ดังแหละค่ะ ทั้งเสียงรถ เสียงเพลง เราเข้าใจว่าที่เค้าเปิดเพลงดังก็คงเพราะอยากจะกลบเสียงรถอีกทีล่ะมั้ง (สันนิษฐานเอานะคะ --- แต่จริง ๆ เค้าควรสร้างผนังกั้นเสียงเข้าออก น่าจะเหมาะสมกว่า) เราไม่รู้เหมือนกันว่าคนที่ไปเที่ยวเค้าอยู่ไหนกัน เป็นไปได้ว่าเค้าจะอยู่ในที่ที่เสียงไปไม่ถึง หรือไม่ได้อยู่แถวนั้นเลยก็ได้ หรือเค้าอาจจะทนเสียงดังได้ก็ได้ แต่คิดว่า มุมของคนที่จะไปสังสรรค์ในผับบาร์ เสียงดังคงไม่ได้เป็นปัญหาเท่าไหร่ค่ะ ... มุมคนที่ไม่ได้นอนนี่แหละ เจอปัญหาหนักเลย
comment54:เส้นตามรูป เคยไปเมื่อ(น่าจะถึง)2ปีแล้ว ร้านเบียร์อยู่ติดฝั่งถนน (ข้างในรู้สึกจะไม่มี และไม่มีเล่นดนตรีสด มีเปิดเพลง+ดูบอล)

ยังคิดอยู่เลย สะดวกดีนะ คอนโดแถวนี้ 

เจอแบบนี้ก็เห็นใจแทน
comment55:เคยหนีน้ำท่วมไปอยู่บนตึกตรง bts ทองหล่อ ปกติบ้านอยู่รามอินทรา เหอ ๆ อยู่ได้แค่สองคืน ต้องรีบเผ่น 

ใครที่คิดจะซื้อ condo ในเขตเมือง กทม แนะนำให้ซื้อ ชั้นสูงที่สุด เท่าที่จะเป็นไปได้ และก็เข้าไปกลาง ๆ ซอยหน่อยก็น่าจะดีนะครับ

อ้อ ประเทศไทยและประชาชนไทยคงต้องอยู่ในปลักแบบนี้ไปอีกนานครับ ถ้า สตช. ยังคงเป็น สตก. อยู่แบบนี้
comment56:http://www.9tana.com/node/you-ll-never-walk-alone-191/
เห็นเค้ามีไลน์ .. จะได้มีบันทึกว่าคุยกัน
comment56-1:กำลังหาอยู่เลย เคยได้ยินข่าวทางทีวีเหมือนกัน ตอนแรกเข้าใจว่าเป็นแอพเลยหาไม่เจอ ขอบคุณค่ะ ตอนนี้แอดไปแล้ว เดี๋ยวจะลองใช้ดูนะ ^^
comment57:แปลกใจว่าจขกท.อยู่ไกลขนาดนี้เสียงยังไปถึงแล้วพวกที่นั่งอยู่หน้าเวทีหูไม่ตึงกันหมดแล้วหรือไง
comment57-1:นั่นสิ... นั่นอาจเป็นสาเหตุก็ได้นะว่าทำไมเค้าต้องเปิดเสียงดังขนาดนั้น...อืมม...
comment58:เคยมีตลาดนัดที่เปิดสามสี่โมงเย็นถึงสี่ทุ่มข้างๆห้อง เข้าใจเลยค่ะว่าเดือดร้อนมากแค่ไหน
ตอนนั้นที่ทำคือหาพวก เลียบๆเคียงๆถามว่ามีใครรู้สึกว่าเสียงมันรบกวนบ้าง พยายามกระตุ้นให้คนอื่นใช้ช่องทางร้องเรียน
แจ้งสน. สลับกับแจ้ง 191
แจ้งสน ตำรวจมาเร็วกว่าค่ะ รอดูได้เลย ครึ่งชั่วโมงมาล่ะ แต่191 นี่ รอไป
แจ้งกทม เบอร์สายด่วน 24 ชั่วโมง เลียบๆเคียงๆถามเหมือนกันว่าตลาดนัดเปิดต้องขอใบอนุญาตไหม เปิดเพลงเสียงดังได้เหรอ ถ้าได้จะได้ถึงกี่โมงตอนนั้นคำตอบก็ไม่ชัด คือ บอกมาว่าเปิดได้ไม่เกินสี่ทุ่ม
แล้วก็แจ้งเขต มีทั้งเฟซบุ๊คและเบอร์โทรค่ะ ระหว่างนั้น กทม ก็จะส่งเรื่องมาที่เขตด้วย ซึ่งเขตพอจัดการเรื่องเสร็จ ก็ต้องตอบกทม
ผลคือ เขตบอกว่าตลาดยังไม่ได้ขอใบอนุญาต แต่จะไม่อนุญาตจนกว่าจะแก้ไขเรื่องเสียงรบกวน
ก็ย้อนถามไปแบบงงๆ ว่าไม่มีใบอนุญาตแล้วเปิดได้ด้วยหรือ งงๆไปค่ะ
แล้วก็ย้อนกลับไปแจ้งกทม ว่า เสียงยังไม่เบาลง กทมก็เช็คกะเขตให้ ผลคือ เขตไปตรวจตอนตลาดยังไม่เปิด แล้วเค้าแจ้งว่าแค่ลองเครื่องเสียง แล้วเขตก็เชื่อ
ก็ต้องยืนยันไปว่ามันไม่จริง ให้เขตมาดูอีกที
เรื่องของเรา โชคดีที่ตลาดขายไม่ดีเลยย้ายไปค่ะ ไม่อย่างนั้น เราอาจต้องย้ายแทน
การร้องเรียน ต้องใช้เวลาค่อนข้างมาก เอาใจช่วยนะคะ
comment58-1:เจอคล้าย ๆ กันเลยจริง ๆ ด้วย 191 จะโยนให้ สน. สน. จะโยนให้เขต เขตโยนกลับไปให้ สน. แล้วในที่สุดพอโยนให้ใครไม่ได้แล้ว สองฝ่ายจะโยนให้ "ผู้ใหญ่" ในหน่วยงานตัวเองค่ะ นี่เราคงต้องโทรคุยกับผอ.เขต/ผู้กำกับสน.แล้วล่ะมั้ง อยากโทรนะคะ ที่ยังไม่ทำเพราะยังให้เกียรติเจ้าหน้าที่เค้าทำงานของเค้าไปก่อน เราสงสัยจริง ๆ ว่าถ้าผอ. รู้ว่าเค้า "อ้าง" เจ้านาย "เป็นเรื่องของผู้ใหญ่ค่ะ/ครับ" ไปอย่างนี้ "ผู้ใหญ่" ที่เค้าอ้างถึงจะรับผิดชอบอะไรบ้าง และจะรู้สึกอะไรบ้างมั้ยที่ต้องโดนซัดทอดแบบนี้ มีแนวโน้มว่าเราก็จะต้องทน ๆ ไปจนกว่าจะถึงวันหมดสัญญาเช่า แล้วก็จะพ้นทุกข์ไปเอง จากนั้นก็ไม่มีใครตามเรื่องต่อ ปล่อยให้คนผิดอย่าง ลานเบียร์ กับคนที่ทำงานไม่เต็มที่อย่าง ตร. จนท. โดยเฉพาะ "ผู้ใหญ่" พวกนั้นด้วย
comment59:เป็นกำลังใจให้จขกท.นะ เราเองเมื่อก่อนก็เคยย้ายจากหอพักที่ชอบมาก ๆ ไปเพราะถัดไปอีก 2 ห้องมีนักศึกษาชายชอบเปิดเครื่องเสียงดังมาก ๆ แม้ร้องเรียนให้เจ้าของหอพักไปตักเตือนมันก็ไม่ฟัง เสียงเพลงไม่เท่าเสียง bass ทีสะเทือนไปทั้งชั้น

เจ้าของหอพักไม่มีปัญญาแก้ไขปัญหาอะไร เราเลยขอย้ายออก และเราบอกเขาว่าเราจะบอกใครต่อใครด้วยว่าหอนี้เวลามีเสียงดังแล้วไม่แก้ปัญหาให้เด็ดขาด

ปล. วันขนของออก ไอ้เวรห้องนั้นมันไม่อยู่ แต่มันมีนิสัยชอบถอดรองเท้าแพง ๆ ของมันไว้หน้าห้องหลายคู่ เราเลยหยิบมาคู่ละข้าง (สมัยนั้นไม่มีกล้องวงจรปิด)  ขับรถกลับบ้านเกิดก็แวะเอาทิ้งถังขยะตามรายทาง
comment60:บอกจนท.ไปเลยว่าถ้าไม่จัดการ จะฟ้องมาตรา157 

ที่เชียงใหม่ ร้านแถวนิมมานร้องจ๊ากกันเป็นแถว
comment60-1:มาตรา 157 เป็นมาตราอะไรเหรอคะ? น่าสนใจ เผื่อเอาไปใช้ได้
comment61:ดูซิ ความถูกต้อง กับอำนาจมืด ใครจะชนะ
แต่รอบนี้ถึงสื่อแล้ว ไม่แน่นะ...
คุยกับตำรวจไม่จบ อาจจะจบกับ pantip นี่แหละ
comment62:เข้าใจ จขกท.เลยค่ะ
เมื่อก่อนเคยอยู่ทองหล่อทาวเวอร์ ตึกใน ห้องริมสุด
เสียงจากซานติก้าผับดังจนนอนไม่หลับ แจ้งตำรวจก็ไม่ช่วยอะไร
ยานอนหลับคือที่พึ่งของเราจริงๆค่ะ กลายเป็นคนติดยานอนหลับไปเลย
comment62-1:อ่านแล้วเศร้าจัง เราตอนนี้ก็หายใจไม่ค่อยเต็มปอด ปวดหัว ตาล้า เพราะนอนไม่พอเหมือนกัน ไม่คุ้มเลยกับค่าเช่าที่ต้องจ่ายไป ถ้ารู้งี้เราอยู่บ้านไกลแต่หลับสบายดีกว่า เสียงดังมันส่งผลกระทบกับชีวิตมาก ๆ จริง ๆ ค่ะ เราเคยอ่านข่าวเรื่องซานติก้าผับ และได้รู้ว่าร้านนี้ก็อยู่ในความดูแลของ เขตวัฒนา เหมือนกัน ... เราชักสงสัยแล้วสิว่า เขตนี้ทำงานเหนื่อยไปฟรี ๆ แต่แก้ปัญหาอะไรไม่ได้มานานขนาดนี้ได้อย่างไร...???
comment62-2:คงต้องเป็นข่าวดังก่อนนั่นแหละค่ะ ถึงจะจัดการกัน
สู้ๆนะคะ
comment63:เสียงลานเบียร์ก็ทนเอาหน่อยครับอีกแป้บเดียว ต้องมาทนกับฝุ่นการก่อสร้างต่อ
comment63-1:ตอนนี้ยังไม่เห็นการก่อสร้างอะไร แต่คาดว่าเราน่าจะเลิกเช่าห้องที่นี่แล้วในตอนนั้น ขอบคุณสำหรับข้อมูลค่ะ เราคิดว่าน่าจะเป็นประโยชน์กับคนที่คิดจะเช่าห้องแถวนี้ต่อ ไม่มากก็น้อย
comment64:ปัญหาแก้ได้ง่ายๆ ครับ ถ้าเอาเถื่อนๆ ก็ยิงปืนเข้าไปในร้าน ไม่งั้นก็ขว้างลูกเกลี้ยง (ระบิด) เข้าร้านมันเลยครับ รับรองวันเดียวเงียบ 

ถ้าเอาแบบธรรมดาก็ปาขี้ ปาขยะ หรือ วางตะปูเรือใบครับ ผมเคยทำทั้ง 2 แบบ สำเร็จ วิธีแรกต้องสุดทนจริงๆ นะครับ
comment65:นับถือคุณจริงๆ
comment66:มาช่วยโหวต
comment67:
comment68:จขกท.ลาพักร้อนก่อนไหมอ่า พาคุณแม่ไปเที่ยวที่อื่น นอนเต็มอิ่ม เพิ่มพลังชีวิตก่อน 
แล้วมาสู้กะพวกนี้ต่อ = ="
comment69:มาต่อแล้วค่ะ
ก่อนอื่นเลย เราได้ยินว่าจนท.เขตวัฒนาได้เข้ามาอ่านกระทู้นี้แล้วและมีบางคนไม่พอใจ หาว่าเรา "ประจาน" เขต... 
นี่เป็นสาส์นจากเราถึงข้าราชการค่ะ (ไม่ใช่แค่เขต) 

[Spoil] คลิกเพื่อดูข้อความที่ซ่อนไว้เราต้องมาอธิบายต่อในนี้เพราะ 
1. จนท.ฝ่ายสิ่งแวดล้อมคนหนึ่งวางหูใส่เราก่อนที่เราจะอธิบายจบ ทำให้เราคิดว่าอาจจะเกิดความเข้าใจผิดต่อไปได้ 
2. ถึงจะฟังจนจบ เราก็ยังต้องเขียนอยู่ดีเพื่อกันความเข้าใจผิดที่อาจเกิดขึ้นได้ในอนาคต

อย่างแรกที่ต้องบอกคือ เราดีใจที่กระทู้นี้ไปถึงเขตค่ะ หวังว่าอ่านแล้วจะได้อะไรกลับไปมากกว่าแค่ท้อแท้หมดกำลังใจ พาลโกรธจขกท. และหาทางดิสเครดิตกันแบบไร้เหตุผลจนน่าแปลกใจ อย่างที่ทำไปเมื่อช่วงสายวันนี้นะคะ 

เราไม่ใช่คนพูดเก่ง เราสะท้อนความคิดทั้งหมดนี้ให้คุณฟังเป็นการส่วนตัวทางโทรศัพท์ไม่ได้ กว่าจะเรียบเรียงข้อสังเกตและข้อมูลมากมายขนาดนี้... กว่าจะสะท้อนความคิดกลับไปให้หน่วยงานราชการได้เห็นการทำงานของตัวเอง ที่ "แก้ปัญหาอะไรไม่ได้ แม้แต่ปัญหาเล็ก ๆ " ได้เป็นเรื่องยาวขนาดนี้... เราใช้เวลา ความพยายามและความอดทนอย่างมาก! ระยะเวลาที่ยาวนานขนาดนั้นทำให้เราอัพกระทู้นี้ตอนที่อารมณ์เย็นมาก ๆ แล้ว [Spoil] คลิกเพื่อดูข้อความที่ซ่อนไว้ดราฟต์แรก ๆ ไม่ใช่แบบนี้ค่ะ มีแต่พรรณนาโวยวายคร่ำครวญดราม่า เราตัดทิ้งทั้งหมด และคงไม่เสียเวลาเรียบเรียงกระทู้ให้ละเอียดขนาดนี้ด้วย บอกเลยว่า ถ้าเราแค่อยากจะบ่น ระบายอารมณ์ หรือประจานใครสักคน เราคงใช้คำแรง ๆ ด่าทอและออกนามจนท.รัฐเป็นรายคนไปแล้ว 

จริงอยู่ กระทู้นี้มีข้อสังเกตของเราบวกอารมณ์เราปะปนบ้าง อาจทำให้ง่ายต่อการกล่าวหาว่าไม่เป็นกลาง (เช่นสบถหยาบคาย--- เราขอโทษด้วยที่มีฟีลลิ่ง ตอนนี้เราตัดมันออกไปแล้ว)  ก็แน่ล่ะว่า เราไม่ได้กำลังเขียนข่าวอยู่แต่เขียนกระทู้เล่าเรื่อง แต่แน่ใจได้เลยว่าทุกอย่างที่เราเขียนมีหลักฐานรองรับ อย่างที่บอกไปตั้งแต่ย่อหน้าแรก ๆ ซึ่งเราก็ได้ชี้แจงเจตนาในการเขียนกระทู้นี้ไปแล้วชัดเจนว่า เพื่อแลกเปลี่ยนประสบการณ์การทำตามกฎหมายของเราอย่างละเอียด ทั้งความผิดพลาดของเรา กระบวนการทำงานของราชการที่แก้ปัญหาให้ชาวบ้านไม่ได้ ซึ่งแน่นอนว่าไม่ได้มีแค่เขต แต่มีตร. และ 1111 รวมด้วย

เราเข้ามาใช้พันทิปเพราะประสบการณ์ของเราจะได้มีโอกาสเป็นประโยชน์ต่อคนในวงกว้าง กว้างกว่าในเฟซบุ๊คที่มีแต่เพื่อนเรา และหวังอยู่ลึก ๆว่าจนท.รัฐจะได้อ่านด้วยเช่นกัน เพื่อจะได้เห็นจุดอ่อนของตัวเอง และ "แก้ไขมัน" เราหวังว่าคุณจะไม่โอดครวญ ทำตัวเปราะบางนานเกินไปนะคะ และคราวหน้า ก่อนที่คุณจะทำตัวแบบนั้น กรุณา คิดถึงมุม "ประชาชนที่เดือดร้อน" เขาให้มาก ๆ คิดให้หนักว่า เขาหวังพึ่งคุณ เขาเดือดร้อนอยู่ทุกวันและหวังมากว่าคุณจะ "แก้ปัญหา" ให้เขาได้ ไม่ใช่แค่ทำงานไปตามระเบียบ แต่ไม่มีผลอะไร 

สุดท้ายขอบอกไว้ตรงนี้เลยนะคะ ทั้งตำรวจ ทั้งเขต หรือข้าราชการหน่วยไหนก็ตามที่อ่านกระทู้นี้อยู่ ถ้าคุณอยากจะลอยตัว อยากจะอ้างว่าเป็นเพราะ คุณเป็น "ผู้น้อย" เลยทำอะไรไม่ได้ นู่นี่นั่นเป็นอำนาจของ "ผู้ใหญ่" เขา ถ้าคุณอยากแบบนี้ก็ทำไปค่ะ แต่จำไว้เลยว่ากระทู้แบบนี้แหละคือผลที่คุณจะได้จากการที่คุณแก้ปัญหาที่ตัวเองมี "หน้าที่" ต้องแก้ไม่ได้ 



สำหรับคนที่สนใจติดตามเรื่องนี้อยู่ วันศุกร์ที่ผ่านมา (13กพ.) เราได้ทวงถามเรื่องรายงานการดำเนินการของเขตไป ย้ำอีกทีนะคะว่า ตาม "พระราชกฤษฎีกาว่าด้วยหลักการและวิธีบริหารกิจการบ้านเมืองที่ดีปี 2546" เราจะต้องได้รับคำตอบและได้เอกสารภายใน "สิบห้าวัน" นับวันเสาร์-อาทิตย์ด้วย คราวนี้เราหามาตรามาให้ เผื่อคนอื่น ๆ จะนำไปศึกษาและใช้กันต่อเวลาต้องติดต่อกับราชการนะคะ 

[Spoil] คลิกเพื่อดูข้อความที่ซ่อนไว้     
http://www.kodmhai.com/m8/T1.html
:: พระราชกฤษฎีกา ว่าด้วยหลักเกณฑ์และวิธีการบริหารกิจการบ้านเมืองที่ดี พ.ศ. 2546 

หมวด 7 การอำนวยความสะดวกและการตอบสนองความต้องการของประชาชน 

มาตรา 37 ในการปฏิบัติราชการที่เกี่ยวข้องกับการบริการประชาชนหรือติดต่อประสานงานระหว่างส่วนราชการด้วยกัน ให้ส่วนราชการกำหนดระยะเวลาแล้วเสร็จของงานแต่ละงาน และประกาศให้ประชาชนและข้าราชการทราบเป็นการทั่วไป ส่วนราชการใดมิได้กำหนดระยะเวลาแล้วเสร็จของงานใด และ ก.พ.ร. พิจารณาเห็นว่างานนั้นมีลักษณะที่สามารถกำหนดระยะเวลาแล้วเสร็จได้ หรือส่วนราชการได้กำหนดระยะเวลาแล้วเสร็จไว้ แต่ ก.พ.ร. เห็นว่าเป็นระยะเวลาที่ล่าช้าเกินสมควร ก.พ.ร. จะกำหนดเวลาแล้วเสร็จให้ส่วนราชการนั้นต้องปฏิบัติก็ได้
ให้เป็นหน้าที่ของผู้บังคับบัญชาที่จะต้องตรวจสอบ ให้ข้าราชการปฏิบัติงานให้แล้วเสร็จตามกำหนดเวลาตามวรรคหนึ่ง

มาตรา 38 เมื่อส่วนราชการใดได้รับการติดต่อสอบถามเป็นหนังสือจากประชาชน หรือจากส่วนราชการด้วยกันเกี่ยวกับงานที่อยู่ในอำนาจหน้าที่ของส่วนราชการนั้น ให้เป็นหน้าที่ของส่วนราชการนั้นที่จะต้องตอบคำถามหรือแจ้งการดำเนินการให้ทราบภายใน สิบห้าวัน หรือภายในกำหนดเวลาที่กำหนดไว้ตาม มาตรา 37 

วันศุกร์ที่เราโทรไป จนท. X บอกเราว่ารายงานนั้นแก้เสร็จแล้วแต่ผอ.เขตให้นิติกรตรวจอีกที ขณะนั้นจนท. X ออกภาคสนามอยู่และยังไม่ได้ส่งรายงานให้นิติกร เราได้เตือนจนท.Xไปว่าวันนี้เป็นวันเดทไลน์แล้ว และถามเธอว่าเราต้องรออีกกี่วัน ขอคำตอบที่ชัดเจนด้วยเพราะเราต้องเอาเอกสารไปใช้ต่อ 

[Spoil] คลิกเพื่อดูข้อความที่ซ่อนไว้***เพื่อนนักกฎหมายของเราบอกว่าเรามีสิทธิที่จะไม่บอกว่าเราจะเอาเอกสารไปทำอะไร เพราะราชการมีหน้าที่ต้องเปิดเผยข้อมูลที่เกี่ยวข้องกับเราอยู่แล้ว แต่เราก็บอกเค้าไปนะว่าเอาไปทำอะไร ถือว่าให้เกียรติกันอยู่ค่ะ
 

วันจันทร์เราให้เวลาเค้าส่งงานนิติกรวันนึง พอวันนี้ (17 กพ.) เราก็โทรหาฝ่ายสิ่งแวดล้อมอีกครั้ง และได้เจอกับจนท.คนใหม่ ที่บอกเราว่าเอกสารอยู่ที่นิติกร วันนี้นับเป็นวันที่สิบเก้าแล้วนับตั้งแต่ที่เราเข้าไปยื่นหนังสือขอรายงานและสำเนาเอกสารที่เขต เราอยากรู้ว่าอีกนานแค่ไหนเราถึงจะเข้าไปเอาเอกสารได้ 

"เราจะเอาตามกำหนดการเป๊ะ ๆ ไม่ได้หรอกค่ะ ตอนนี้มันอยู่ที่นิติกรแล้ว ก็ต้องคอยน่ะค่ะ"  เขตบอก

"แล้วกำหนดการทำงานของนิติกรคือภายในกี่วันล่ะคะ? คงจะให้คอยต่อไปเรื่อย ๆ โดยไม่ทำอะไรไม่ได้หรอกค่ะ" เราแย้ง เขตตอบเลี่ยงไปว่าให้เราเห็นใจจนท. บ้างเพราะจนท.ก็ทำงานตามหน้าที่แล้วเหมือนกัน แต่เรายังไม่เข้าใจกับระเบียบการทำงานของเขต เรายังอยากรู้กำหนดการให้แน่ใจว่าเอกสารจะเสร็จทันประชุมคณะกรรมการคอนโด 

เขต: "คำว่าเวลาที่กำหนดน่ะ กับงานที่เข้ามาเยอะ บางครั้งมันก็คลาดเคลื่อนกันได้นะคะ จะให้ตรงเป๊ะไม่ได้หรอกค่ะ ไม่เหมือนกับเงินเดือนที่ได้ดอกเบี้ย ของเรางานของเราเยอะ มันก็ต้องคลาดเคลื่อนกันบ้าง จะเอาดั่งใจทุกคนที่ร้องเรียนอย่างคุณมาไม่ได้" แล้วขอให้เราเห็นใจเจ้าหน้าที่งู้นงี้ เราเลยตอบกลับไปแบบเคือง ๆ ค่ะว่า
 "คุณพูดเหมือนเราไม่เห็นใจเจ้าหน้าที่ เราปล่อยให้จนท.ทำงานมาตั้งหลายเดือนแล้วแก้ไขอะไรไม่ได้ โดยที่เราไม่ได้ว่าอะไรเลย" 

เราสงสัยจริงนะว่า แล้วเค้าเห็นใจเราบ้างมั้ย เรายืนยันได้เลยว่าตลอดสามเดือนที่ผ่านมา เราไม่เคยว่าเขตเลย  ไม่ว่าจะต่อหน้าหรือลับหลัง เพราะเราเชื่อจริง ๆ เขตมาตลอดว่าจะแก้ปัญหาให้เราได้ เรารอคอยอย่างอดทนที่สุดแล้ว ที่เราเขียนลงเฟซบุ๊ค เราเขียนว่ากฎหมายลหุโทษที่ตำรวจใช้ ว่าตำรวจที่ไม่รับสาย ว่าตำรวจที่โยนเรื่องให้เขต วิจารณ์ตำรวจที่แนะให้เราไปจ้างนักเลง ตั้งข้อสังเกตกับ 1111 ว่าทำไมไม่บันทึกคำร้องเรียนเอาไว้ เราเพิ่งได้เขียนวิจารณ์การทำงานของเขตเป็น ครั้งแรก ในกระทู้นี้ว่า คลุมเครือและเชื่องช้า ซึ่งก็มีเหตุผลอันสมควรที่จะว่า เพราะเรามารู้ที่หลังว่าเขตไม่จดเลขร้องเรียนเรา จนท.พูดไม่ตรงกัน และแก้ปัญหาไม่ได้สักที

จากนั้นเรากับจนท.คนนั้นก็เถียงกันยืดยาวว่ากระทู้นี้เป็นการ "ว่า" หรือ "ไม่ว่า" "ประจาน" หรือ "ไม่ประจาน" เจ้าหน้าที่เขต เรากำลังจะกล่าวหาพวกเขาว่า "กินภาษี" หรือไม่ได้จะกล่าวหาอะไรเลย ไปจนถึงว่า เราเขียนกระทู้แล้ว "สะใจ" หรือ "ไม่สะใจ" [Spoil] คลิกเพื่อดูข้อความที่ซ่อนไว้.... เอ่อ...เดี๋ยวนะ...  การที่เราต้องฟังเพลงที่ไม่อยากฟังอยู่ทุกคืนโดยที่ทำอะไรไม่ได้เลยเนี่ย มันมีอะไรน่าสะใจหรือคะ?  เราคิดว่าถ้าเค้าอ่านตั้งแต่แรกและอ่านจนจบเค้าน่าจะเก็ทจุดประสงค์เราโดยไม่ต้องมาตีความอะไรให้มันมาก และคงไม่ต้องเถียงกันว่าใครเข้าใจไม่เข้าใจภาษาไทย กระทู้นี่มีสองแง่หรือไม่ด้วย 

แต่หลัก ๆ ที่เราเซ็งที่สุดเลยก็คือ การที่จนท.มองว่าตัวเองเป็น "ผู้น้อย" มองว่า "การเปลี่ยนแปลงกฎหมาย" เป็นเรื่องของสภากทม. ก็เลยทำอะไรไม่ได้นอกจาก "ทำหน้าที่ของตัวเองไปแล้วไม่ต้องใส่ใจคำบ่นของประชาชน"... เราเชื่อว่าคนที่คิดแบบนี้ไม่ได้มีจนท.คนนี้คนเดียวหรอกค่ะ เพราะหน่วยงานอื่นที่มีชื่ออยู่ในกระทู้นี้ก็เคยอ้างแบบนี้มาแล้วทั้งนั้น

โอเคค่ะ... เราไม่รู้ว่านี่มันเป็นปัญหาทางกฎหมาย ปัญหา Protocol ของหน่วยงาน หรือปัญหาทัศนคติในการทำงานกันแน่... เพราะซัดทอดกันไปมาเยอะเหลือเกิน แต่ที่แน่ ๆ คือทั้งที่มีระบบเยอะขาดนี้แล้ว ปัญหาของประชาชนกลับยังไม่คลี่คลาย อ่ะค่ะ เราสงสัยเหมือนกันว่าที่มันแก้ไม่ได้เพราะต่างคนต่างถือว่า "หน้าที่" ของตัวเองคือแค่ "ทำตาม" ที่กฎเขียนไว้หรือเปล่า แต่ไม่ได้คิดว่าหน้าที่คือ "แก้ปัญหาให้สำเร็จอย่างถูกต้องและรวดเร็ว" 

ที่น่าแปลกมากอีกอย่างก็คือ เขตบอกว่าตัวเองไม่อำนาจปิดร้าน แต่เสนอจะมาเปลี่ยนกระจกห้องให้เราเพื่อที่มันจะได้กันเสียงได้... ฟังแล้วงงค่ะ ว่า เขตจะเปลี่ยนกระจกห้องให้ทุกคนที่เดือดร้อน... สิบกว่าชั้นของตึก ... โดยใช้เงินของใคร??? แล้วการเปลี่ยนกระจกผู้เสียหายนี่มันเป็นหน้าที่ของเขตด้วยหรือ?... จากแค่เรื่อง "เบา" เสียงจากคอนเสิร์ต เขตจะไปไกลขนาดเปลี่ยนกระจกให้คอนโดเลยเนี่ยนะ? มันเป็นกระบวนการทำงานที่แปลกไปหน่อยหรือเปล่า...

เราขอเล่าข้ามเรื่องที่จนท.คนนั้นวางหูใส่เราหลังจากหาว่าเราเอาเรื่องคนอื่นมาเขียนกระทู้ไม่ใช่เรื่องของเราเองนะคะ ชักจะยาวและไม่ค่อยมีประโยชน์เท่าไหร่ สรุปคือเราได้เบอร์นิติกร ฝ่ายเทศกิจจากหัวหน้าฝ่ายสิ่งแวดล้อม ซึ่งใจเย็นดีมาก หลังจากนั้นตอนบ่ายเราก็ได้คุยกับนิติกรซึ่งบอกว่าอยู่หน้าห้องผอ. พอดี กำลังรอลายเซ็นอยู่ น่าจะมารับได้วันพรุ่งนี้ แต่ก็อาจต้องมีแก้ ไม่แน่ใจเหมือนกัน 

เราไม่แปลกใจเลยว่าทำไมเขตถึงทำงานช้า... เพราะนอกจากจะไม่มีการแต่งตั้งรองผอ. มาช่วยเซ็นเอกสารมานานแล้ว (ข้าราชการเกษียณกันช่วง กย.) นิติกรยังมีแค่คนเดียวอีกต่างหาก ... แต่อันนี้ก็คงต้องดูปัจจัยอื่น ๆ ด้วย เราแค่ตั้งข้อสังเกตเอาไว้ว่า เรื่องจำนวนบุคคลากรอาจมีส่วนทำให้งานล่าช้าด้วยหรือไม่? 

สุดท้ายนี้ เราขอบอกเลยว่า เราไม่เสียใจเลยที่ได้เขียนกระทู้นี้ขึ้นมาและขอบคุณทุกคนที่ให้ความสนใจค่ะ 
เราคิดมาหลายตลบแล้วว่านี่เป็นเรื่องที่ "จำเป็น" ต้องเขียน  เพราะมันเป็นหน้าที่ประชาชนที่ต้องตรวจสอบและวิจารณ์รัฐ เพื่อส่วนรวมจะได้มีบริการที่ดีขึ้น เป็นธรรมขึ้น

ตอนนี้เรากำลังรอรายงานการทำงานของเขต+กฎหมาย+ระเบียบการทำงานเขตมาดู ส่วนหนึ่ง ก็เพราะอยากรู้ว่าเขตมีอำนาจอะไร ทำงานกันอย่างไรบ้าง และสรุปแล้วมันมีปัญหาตรงจุดไหน กฎหมาย ระเบียบการ หรือทัศนคติ? เราจะได้เรียกหาคนรับผิดชอบได้ถูก และเราหวังว่า ข้าราชการจะเรียนรู้ที่จะเห็นประโยชน์จากกระทู้แบบนี้ และรู้สึกชินขึ้นกับการมีชาวบ้านมาคอยหวังสูงและใส่ใจกับการทำงานของรัฐด้วย ประชาชนจะได้ไม่ต้องเหนื่อยเปล่านะคะ
comment70:เขตนี้เหรอ กับเรื่องแสนสิริเก็บเงินค่าข้ามสะพานข้ามคลองพระโขนง บนเส้นสุขุมวิท77 ยังไม่มีปัญญาทำอะไรเลย บอกมาได้ว่าด่านเก็บเงินไม่ได้อยู่บนสะพาน จึงทำอะไรไม่ได้

แล้วเรื่องนี้จะมีปัญญาเหรอครับ ถึงปล่อยให้เปิดมาตั้งหลายปี
comment71:สู้ๆครับ อยากให้ภาครัฐตอบสนองและแก้ไขคำร้องเรียนของประชาชนอย่างเร่งด่วน ทั้งตำรวจและเจ้าหน้าที่เขต
comment72:ถึงแม้จะยาวแต่เราก็อ่านทุกตัวอักษรจนจบเลยค่ะ เพราะเราเข้าใจถึงความอึดอัดใจเพราะปัญหาเสียงรบกวนจริงๆ
เราอยู่เขตเดียวกับคุณนะคะ หากมีปัญหาก็ต้องแจ้งตำรวจสถานีเดียวกัน แจ้งสำนักงานเขตเดียวกัน
ตอนสงกรานต์ปีที่แล้ว งานวัดเปิดเพลงเสียงดังมากจนเราโทรไปแจ้งตำรวจ แจ้งเจ่าหน้าที่สายด่วนหลายๆที่ แต่ไม่ได้ผลเลยค่ะ 
โชคดีที่เป็นงานเลี้ยงตามเทศกาล พอหมดสงกรานต์ก็เงียบไป แต่เราก็คิดนะว่ามันไม่ถูกต้องเลยที่ไม่มีหน่วนงานไหนช่วยเราได้ 
มันทรมานมากที่ต้องมาทนฟังเสียงอึกทึกอย่างต่อเนื่องขนาดนี้ เสียทั้งสุขภาพกายสุขภาำพจิต
เวลาเราแวะกินข้าวที่ลานเบียร์นั้น เรายังรู้สึกรำคาญเสียงของนักร้องบนเวทีมากกกกก มากที่สุด เพราะมันไม่เพราะเลย ดนตรีก็โครมครามโฉ่งฉ่าง 
ถ้าขายของธรรมดา แล้วมันจะขายไม่ได้หรือไง นี่งงมาก เพราะทุกครั้งที่ไปแวะซื้อของกินก็ไม่เคยเอนจอยกับเพลงหรือดนตรีอะไรเลย 

เจ้าของกระทู้เขียนได้ดีนะคะ รู้สึกเห็นใจ และอยากเห็นความเปลี่ยนแปลง รอติดตามผลค่ะ
comment73:ขอโทษที่หายไปนานนะคะ ถ้ายังจะมีใครติดตามอ่านกระทู้นี้อยู่ล่ะก็ 
เราก็อยากบอกว่า เราเหนื่อยและท้อแท้มากแล้วล่ะค่ะ เจ็บใจด้วย เดือนที่แล้วหายหน้าไปเดือนเต็มเพราะไม่อยากพูดเรื่องนี้อีกเลย 
เราเข้ามาที่นี่เห็นที่ทำไปทั้งหมด แล้วมองออกไปนอกหน้าต่างเห็นสภาพปัญหาที่มันยังคงอยู่ ดูความสุขสบายของคนบางคนบนความทุกข์ของคนอื่นแล้วก็รู้สึกว่า มันเศร้าค่ะ ท้อมากจริง ๆ  

แต่คืนนี้เราใช้ความหวังครั้งสุดท้ายไปกับสื่อมวลชนและหวังว่าจะมีความเคลื่อนไหวอะไรบ้าง 
เราโพสต์ข้อความร้องเรียนต่อรายการ ร้องทุกข์ ลงป้ายนี้ ของช่องไทยพีบีเอสค่ะ เพราะเมื่อเช้าเห็นเขาดูเอาจริงกับการช่วยคนเดือดร้อนจริง ๆ แต่กับเรื่องนี้ยังไม่มีใครตายมีแค่คนอดนอน เราก็ไม่รู้เหมือนกันว่าเขาจะเห็นความสำคัญอะไรมั้ย แต่ก็คงต้องรอดูต่อไปเท่านั้นแหละค่ะ

เราแปะภาพมากับโพสต์นี้ด้วยสี่ภาพ เป็นบทสรุปของการต่อสู้ที่น่าเหนื่อยหน่ายและความล้มเหลวโดยย่อของประชาชนคนหนึ่งภายใต้ระบบราชการที่น่าสิ้นหวัง เราไม่รู้เรื่องนี้จะเป็นบทเรียนให้ใครได้บ้างมั้ย แต่ที่แน่ ๆ เป็นบทเรียนให้เราแล้วล่ะ ว่า หวังกับบ้านเมืองให้น้อยลงหน่อยก็คงไม่เจ็บมาก 
ถึงอย่างนั้นเราก็ยังแอบหวังอยู่ลึก ๆ นะว่า วันข้างหน้าเราจะเจ็บน้อยลงกว่านี้ ลุกขึ้นมาได้เร็วกว่านี้ และทำอะไรเพื่อปกป้องสิทธิของตัวเองและคนที่เรารัก คนที่เสียเปรียบ คนที่เป็นเหยื่อของความอยุติธรรมได้มากกว่านี้ ... ไม่รู้วันนั้นมันจะมาถึงมั้ยนะ









สภาพความเป็นอยู่ของกิจการลานเบียร์... 23/4/2558 สิบสองเดือน ขยายคลุมพื้นที่ทั่วตลาดและแตกออกเป็นสองเวที...
...ทั้งที่ไม่มี "ใบอนุญาต" จากกทม.


ปิดท้ายด้วยภาพ ชัยชนะของวงการน้ำเมา 
ใครว่าทุกคนอยู่ใต้กฎหมาย ไม่เห็นจะจริงเลย
เจ็บใจบ้างไหมคะ

คนกรุง.... คนไทย...
comment74:ใครเพิ่งเคยอ่านเรื่องนี้ เข้าไปอ่านเรื่องราวภาคแรกได้ที่ http://pantip.com/topic/33223240 เราอัพเดตความคืบหน้าเกี่ยวกับสภาพน่าอึดอัดขัดข้องใจที่อ่อนนุช ในกระทู้ก่อนนี้ด้วยจะได้รวมเป็นที่ทาง แต่มาลงใหม่ด้วยเพราะไม่อยากให้เรื่องนี้หายไปค่ะ 



ตอนนี้พี๊คมาก เวทีที่3แล้วค่ะ เพิ่มมาสองเวทีใน5เดือนทั้งที่นิติบุคคลคอนโดก็บอกว่า "เร่ง" ดำเนินการอยู่ 
เขตวัฒนาก็ดำเนินการ "เต็มความสามารถ" เมื่อวันที่15 พฤษภาคมที่ผ่านมา เขตวัฒนามาวัดเสียงที่ห้อง (ช้ากว่าที่บอกว่าจะมาไปหนึ่งเดือนครึ่ง บอกตั้งแต่มีนาแล้วว่าจะมาเดือนเมษา) เขตบอกว่า เครื่องวัดเสียงมันเสีย ต้องรอคิวเครื่องจากส่วนกลางกทม. นานเลยกว่าจะมาติดตั้งได้ ซึ่งนิติบอกเราว่าเขตไม่ได้แจ้งเลยว่าจะติดตั้งอย่างไร คิดว่าน่าติดที่ระเบียงนอกห้อง แต่เราไม่แน่ใจค่ะว่าเขาจะมายุ่งกับห้องเรามากแค่ไหน ที่บอกว่าจะมาทุ่มนึงวันจริงจะมาเลทมาเร็วเท่าไร ยิ่งกลับบ้านไม่เป็นเวลาอยู่ด้วยกลัวไม่มีคนไขประตูห้องให้ เลยแจ้งเรื่องนี้กับเจ้าของห้องไป เจ้าของห้องก็ใจดีค่ะ ให้เขตไปติดเครื่องวัดเสียงที่อีกห้องหนึ่งที่เขามีอยู่ วันนั้นไม่มีใครนอนห้องนั้นด้วย สบายไป 

และแล้วเขตก็มาค่ะ ... มาสายไปหนึ่งชั่วโมง ปล่อยให้เจ้าของห้องนั้นรอรับแล้วรอรับอีก ก็ยังไม่มา
พอมาถึง เขตก็ให้คนมาเรียกเราค่ะ เจ้าของห้องติดต่อมาทางมือถือว่า ต้องให้เราซึ่งเป็นคนแจ้งเรื่อง ดูตำแหน่งติดเครื่องวัด 
เราก็งง ตอนที่นิติโทรหาเราครั้งแรก เค้าบอกด้วยซ้ำว่าถ้าเราไม่อยู่ห้องในวันที่เขตมา คงต้องให้เขตติดเครื่องวัดเสียงที่ลานจอดรถ (คือพูดเหมือนเขตจิ้มวันเอาไว้แล้วว่าจะมาวันที่ 15 ถ้าไม่มีห้องไหนยอมให้วัดเสียงก็ต้องวัดที่ไหนสักที่ให้ได้ อันนี้การประสานข้อมูลกันมีปัญหานะ ตกลงอย่าง มาอีกอย่าง ถ้าไม่ได้ตามแผนจะทำยังไง ต้องรอรอบหน้าหรือ?) 

เขตถามเราว่า "เวลาไหน จุดไหนที่อยู่แล้วเดือดร้อนเพราะเสียงที่สุด ?" 
เราเหวอเลยค่ะ ... เฮ้ย เดือดร้อนสุดคืออะไรวะ ก็เดือนร้อนสุดตอนที่เสียงมันดังนี่ไง แล้วมันเกี่ยวอะไรกับการเก็บเสียงด้วย!
เขตอธิบายต่อว่า เราแจ้งเรื่องว่า เสียงดังทำให้เรา "นอน" ไม่ได้ เพราะฉะนั้นก็ควรจะติดเครื่องในห้องนอนใช่หรือไม่ เพราะเราคงไม่ได้นอนในห้องรับแขกหรอก

อ่อ กฎหมายมันเป็นงี้จริงหรอเนี่ย ขอเรียนถามนะคะ ใครรู้กฎหมายอย่าได้ถือโทษโกรธเราเลยค่ะ เราเดือดร้อนมานาน แล้วก็โมโห แล้วก็โง่กฎหมายจริง ๆ ยอมรับนะคะ แต่กฎหมายไทยมันจะปัญญาอ่อนขนาดนี้ได้หรือคะ?  
มันไม่ได้เข้าใจอะไรเลยหรือว่า การใช้ชีวิตของคนเราไม่ได้มีแค่การนอนที่สำคัญ เวลาที่เราประกอบอาชีพไม่ได้เพราะไม่มีสมาธิ (เราเขียนบท เขียนคอลัมน์ แปลงานค่ะ) มันก็เดือดร้อนนะคะ เวลาที่เราต้องตัดสินใจปิดหน้าต่างแล้วเปิดแอร์เพื่อกันเสียงอึกทึก ทั้งที่ข้างนอกเป็นวันที่อากาศเย็นสบาย บรรยากาศโคตร (เป็นใจให้) ลานเบียร์ เราต้องเสียค่าแอร์อ่ะค่ะ เสียค่าไฟเปิดทีวีกลบเสียงคอนเสิร์ตโหยหวนด้วย เสียเงินเสียพลังงานตั้งแต่หัวค่ำด้วยเพราะเสียงมันดังตั้งแต่หัวค่ำ อย่างนี้แม่มก็เดือดร้อนนะคะ ต้องเปิดเสียงดัง ๆ ประสาทหูเสื่อมอีก แล้วเรื่องเดือดร้อนทางจิตใจล่ะคะ เรารู้สึกว่าเราถูกละเมิด ถูกรุกล้ำความเป็นส่วนตัว ต้องจำทนต่อความอยุตธรรม ขาดอิสระในการดำรงชีวิต ทำงานไม่ได้ นอนไม่ได้ เครียดไปอีกเท่าไหร่ เรื่องเดือดร้อนหลาย ๆ เรื่องรวมกันต่างหากค่ะที่ทำให้ "เดือดร้อนที่สุด" น่ะ ! 

ถ้าเขตจะแต่วัดในห้องนอน เอาก็เอา ห้องนอนกับห้องรับแขกมันไม่ต่างอะไรกันหรอก ห้องเล็กนิดเดียว เสียงก็ดังพอกันนั่นแหละ แต่เขตยังมีอีกเรื่องต้องถาม

"วัดตอนปิดหน้าต่างหรือเปิดหน้าต่างดี ปกติเวลานอนปิดหน้าต่างใช่มั้ย งั้นก็วัดตอนปิดหน้าต่างแล้วกัน" 

หืมม์ แล้ววันที่เขตมา คอนเสิร์ตก็ดูจะสงบเสงี่ยมกว่าปกติเสียด้วยสิ เหมาะเจาะไปหน่อยมั้ยถ้าจะปิดหน้าต่างตอนนี้แล้วรอเวลาแก่งแย่งเครื่องวัดเสียงมาวัดใหม่อีกครั้งน่ะ? อันนี้คือข้อสังเกตของเราซึ่งระแวงมาก เพราะแก้ปัญหานานขนาดนี้ไม่รู้เบื้องลึกมีอะไรมั้ย ใช้วิจารณญาณนะคะ



เราสาธยายเรื่องการต้องเปิดแอร์ทั้งที่ไม่จำเป็นให้เขตฟัง ตอนนั้นเราโคตรไม่มีอารมณ์ เพิ่งกลับจากการทำงานเหนื่อยสุด ๆ โทรมสุดและยังไม่ได้กินข้าว แล้วยังต้องมาเจอตรรกะกฎหมายแบบนี้อีก เซ็งมาก ยังดีที่เขตก็ดูจะเข้าใจค่ะ แต่เจ้าของห้องเห็นฝนท่าจะตกกลัวฝนจะสาดเข้ามาทำห้องนอนเปียกคืนนี้ที่เขาไม่อยู่ห้อง ก็เลยต้องปิดหน้าต่างไป (คือจริง ๆ ตกลงกันเองก็ได้ เรียกเรามาเพื่ออะไร? แต่ก็ดี ได้เห็นการทำงานจริงของเจ้าหน้าที่ค่ะ)


แล้วการวัดเสียงแบบเปิดหน้าต่างก็ต้องเลื่อนออกไป เพราะเขตทำเรื่องยืมเครื่องมาได้แค่วันเดียว 
นี่งบกทม.มันน้อยขนาดนี้เลยหรอเนี่ย สงสัยหมดไปกับการจัดการขยะที่บานปลายขึ้นทุกที


เขตตั้งเครื่องไว้คืนนึงแล้วมาเอาเครื่องกลับไปในวันรุ่งขึ้น เราไม่รู้เขตมากี่โมง แต่ที่แน่ ๆ คือเราไม่ได้อยู่เจอและถามว่าเป็นอย่างไร

สุดท้ายแล้ว วันนั้นเขาเอาค่าเสียงไปใช้ทำอะไรไม่รู้นะคะ คือไม่เคยมีใครแจ้งอะไรเรากลับมา บอกเลย ตั้งแต่รู้จักกันปลายปีที่แล้ว (3 พย.) ไม่เคยมีคนจากเขตโทรหาเราก่อน เราโทรไปเองทั้งนั้น โทรไปขอทราบผลดำเนินการ ตามเรื่อง แจ้งเรื่อง ในระเบียบการมันมีนะคะว่าให้แจ้งผู้ร้องเรียนด้วยน่ะ แต่นี่คือไม่มี เข้าใจว่างานยุ่งแต่การสื่อสารดันมันก็สำคัญนะคะ  คุยกันทางไลน์เราก็ต้องไลน์ตามบางทีถามอะไรไปก็ตอบมาไม่ครบ ตอบช้าบ้าง ไม่อ่านบ้าง ส่วนทางอีเมลนี่ เราส่งคลิปหลักฐานไปให้ตั้งมาก ฝ่ายสิ่งแวดล้อมไม่ตอบอะไรเรามาเลยค่ะ เมลเดียวกันอีกเมลส่งไปทางเขต ได้รับเมลตอบแค่บอกว่าเขตได้รับเรื่องแล้ว แต่ความคืบหน้าอะไรเนี่ย ไม่เคยมีมาเลย!  เราไม่รู้แล้วค่ะว่า เรายังอยู่โลกเดียวกันอยู่มั้ย ช่องทางการสื่อสารมันก็มีตั้งมากมายเลือกใช้สักทางแล้วก็ช่วยทำให้มัน active ตลอดเวลาจะได้ไหมคะ ทำไมบริหารองค์กรให้มันเต่าล้านปีขนาดนี้ อีกกี่ล้านปีถึงจะคลานขึ้นจากน้ำได้? 

โอ้โห ขอระบายหน่อยเถอะ ไม่สุภาพด้วยแล้ว สุภาพแล้วได้อะไร เกรงใจแล้วได้อะไรขึ้นมานอกจากเสียเวลา ช่วงนี้เรางานเข้าสุด ๆ เวลาที่เจียดมาโทรหาเขตหาความยุติธรรมอะไรครั้งก่อน ๆ ก็ไม่เหลือแล้วค่ะ ตัวเองยังเอาตัวไม่รอด เข้าสูตรคนไทยเลยมั้ยล่ะ  

ทำงานหนัก กลับบ้านดึกดึ่นมาเจอกับพวกที่คอยเอาเปรียบหน้าด้าน ๆ  พอหันไปหาราชการก็หวังพึ่งไม่ได้ 

โทรไปก็ตั้ง 7 เดือนแล้ว ยังไม่เกิดผลอะไรเลย

เราเคยโทรไปหาเขตครั้งหนึ่ง เจอใครสักคนในนั้นบอกเราว่า ไม่ชอบให้อ้างตัวเองเป็นประชาชน แล้วมาหาว่าราชการกินภาษีตัวเองไปวัน ๆ
ตอนนั้นเรายังไม่ทันได้คิด ได้พูด หรือหยิบยกประเด็นนี้ขึ้นมาเลยนะ เราทำงานของเราเต็มที่ เราก็ให้เกียรติราชการว่าเขาต้องทำงานของตัวเองเต็มที่เหมือนกัน ตอนนั้นมองโลกในแง่ดีสุด ๆ แล้วเป็นไงล่ะ  
7 เดือนก็ยังแก้ปัญหาอะไรไม่ได้ จริง ๆ มันมากกว่า 7 เดือนอีกที่แก้อะไรไม่ได้ เพราะมันมีคนร้องเรียนมาก่อนหน้าเรานานแล้ว อย่างที่เคยเขียนเล่าไปในกระทู้แรก

มากกว่า 2 ปีแล้วที่เขตคุมเสียงดัง ที่ทั้งมัน "รบกวนชุมชนที่พักอาศัยรอบข้าง" และ "ไม่มีใบอนุญาตประกอบกิจการ" ทำอะไรไม่ได้เลย

ขอย้ำว่า เขตวัฒนาทำอะไรไม่ได้สักอย่าง! ถ้าเป็นเอกชนทำงานล่าช้าเดือดร้อนขนาดนี้ ก็โดนไล่ออกไปแล้ว แต่นี่เป็นข้าราชการ ไม่มีวันได้ออกถ้าไม่ผิดวินัย คุณอ้างว่าทำตามกฎ ตามระเบียบทุกประการ แต่ปัญหาไม่ถูกแก้ไขอะไรเลย ไม่มีผลงานให้ชาวบ้านคลายทุกข์คลายโศกได้แบบนี้ งานของคุณคืออะไรกันแน่ มาเขตทุกวันนี้เพื่ออะไร?

เราจะย้ายออกแล้วนะคะไม่อยู่แล้ว พ่ายแพ้ต่อการเอาเปรียบ ไร้ระเบียบ หน้าด้านของเจ้าของลานเบียร์ด้านล่างค่ะ แพ้ราบคาบต่อการทำงานที่ล่าช้าและปวกเปียกของราชการไทย 

พวกคุณชนะ ได้ยินแล้วก็เปิดอีกสักเวทีสองเวทีไปเลยสิ เอาให้หูแตกไปเลยทั้งตึก President ตึก Verve 
สงสัยคงต้องให้เดือดร้อนกันถ้วนหน้า คอนโดขายไม่ออก ไม่ก็สะเทือนถึงคนใหญ่คนโตสักคนก่อนล่ะมั้ง กฎหมายถึงจะทำงาน

ปล. 
อ้อ เราลืมเล่าเรื่องตำรวจไทย เขตพระโขนงไป จริง ๆ ไม่อยากแตะมากหรอกค่ะ เพราะเราโทรหาตำรวจบ่อยยิ่งกว่าเขตซะอีก ขอให้มาคุมเวทีตั้งแต่หัวค่ำก็แล้ว ให้ตระเวนตรวจบ่อย ๆ จะได้ไม่ต้องโทรเรียกก็แล้ว (เออ แต่จะว่าไป ใครมันจะบ้าโทรเหมือนเรานะ โทรแล้วไม่ได้อะไรสองสามรอบก็น่าจะหมดหวังได้แล้ว จะโทรหาโล่อะไรทำไมอีก... เรานี่ท่าจะบ้าจริง ๆ นั่นแหละ ฟั่นเฟือนที่เชื่อในกฎหมายและความยุติธรรมที่แม่มไม่มี!) 

แต่เราก็ไม่เคยรู้เลยว่าตร.มาจริงมั้ยเพราะมองจากด้านบนคงเห็นได้ยาก ครั้งนึงเราเคยโทรหาตำรวจและยืนดูอยู่ในตลาด แต่ก็ไม่เห็นจะมา เคยมีแค่ครั้งเดียวที่ตำรวจโทรตอบเรากลับมาว่าพาเจ้าของไปเสียค่าปรับแล้ว  แต่คืนนั้น ถ้าพูดกันตรง ๆเลยก็ต้องบอกว่า เสียงยังคงดังอยู่ดี คนผิดก็ยังทำผิดอยู่วันยังค่ำ ไม่ได้หลาบจำอะไรเลย

เราโทรหาตำรวจบ่อยจนเดี๋ยวนี้แค่เริ่มว่า ร้องเรียนเรื่องลานเบียร์อ่อนนุชเสียงดัง ก็ได้คำตอบกลับมาเลยว่า อ๋อ เดี๋ยวไปจัดการให้ แต่แทบไม่มีสักครั้งเลยที่เรารู้สึกว่าเสียงมันลดลง 

เราไม่รู้หรอกว่าตำรวจเคยมาจริง มาหลอกสักกี่ครั้ง อาจจะถูกมองว่าเป็นบ้า สติไม่ดี แล้วทุกคนในสน.ก็พูดตัดบทไปอย่างนั้นก็ได้ แต่เราก็ยังต้องโทร เผื่อว่าจะยังพอมีใครคิดได้ว่า เรื่องนี้ลานเบียร์ทำผิด เรื่องนี้ตำรวจต้องหาทางจัดการ เพราะมันเป็นหน้าที่ตำรวจที่ต้องรักษาความสงบสุขเรียบร้อย จะปล่อยให้คนหาทางออกไม่ได้ ต้องทน ๆ ๆ จนมาระเบิดในเน็ต มาแนะนำวิธีตั้งศาลเตี้ยแบบต่าง ๆ กันเอง แบบนี้มันถูกแล้วหรือ?

เราหวังนะ ว่าสักคืนโทรไปแล้วจะแจ็กพ็อตเจอตำรวจดี ๆ มีไฟ ที่จะถามตัวเองว่านี่เรากำลังทำอะไรอยู่ ได้ดูแลคนเดือดร้อนจริงหรือเปล่า และทำได้ดีแค่ไหน

เราโทรไปเพราะหวังว่า เราจะไม่ได้เป็นคนเดียวที่โทรไป เราหวังว่า จะมีคนที่หาความยุติธรรมเหมือนกัน และกำลังหาทางทำอะไรสักอย่าง เช่น เริ่มจากส่งเสียงร้องให้เจ้าหน้าที่รัฐได้ยินบ้าง ไม่ใช่เงียบนิ่งรับชะตากรรม แล้วพูดแต่ว่ามันน่าท้อแท้ บอกแต่ว่าเกลียดกฎหมาย เกลียดราชการ เกลียดอำนาจรัฐ แต่ไม่ลองดูให้เห็นกับตาว่า ไอ้ที่เลวร้ายมันเลวร้ายอย่างไร จ้องมองเข้าไปว่าเกิดอะไรขึ้นกันแน่ จุดไหนที่ยังมีปัญหา มีเหตุร้องเรียนคราวหน้าจะได้รับมือได้ถูกจุดขึ้น

ตำรวจบางนายเราก็เข้าใจว่า เขาเห็นใจเราและพยายามแนะนำ แต่ก็แนะวิธีได้แบบว่า...เอ่อะ มันจะดีเรอะ
อย่างที่ตำรวจคนนึงบอกให้เรา "ไปจ้างมาเฟีย" มาจัดการกับลานเบียร์ตรงนั้น เราชอบความจริงใจที่สื่อออกมานะ ดีใจที่อย่างน้อยก็ยอมรับกันมาตรง ๆ แต่ไม่ดีใจก็ตรงที่ พูดงี้แล้วจบ ปัญหายังอยู่ ส่วนตร.ท้อใจไปละ

เอาเป็นว่า เราเขียนถึงตำรวจแค่นี้แหละ กลัวมีภัย ดูเอาแล้วกันภาพลักษณ์ตำรวจบ้านนี้

สรุปว่า จากการที่เราได้เต้นแร้งเต้นกาไปเนี่ย มีสิ่งหนึ่งที่แน่ใจได้ก็คือ 
1. เจ็ดเดือนที่ผ่านมานี้ ... มีเวทีสองแห่งผุดขึ้นมารวมกับลานเบียร์ของเดิมเป็นสามแห่ง 
2. เจ็ดเดือนนี้ อยู่ในสายตาและความรับรู้ของทั้งตำรวจและเขตวัฒนา (และ...โชคร้ายของเจ้าของร่วมที่นี่นะคะ นิติบุคคล The President Condo ก็รับรู้ปัญหาดีและรู้มานานกว่านั้นหลายเดือนแล้วด้วย...แต่ก็ยังทำอะไรไม่ได้ ใครกำลังจะมาอยู่ห้องฝั่งเดียวกับเราก็คงต้องรอรับชะตากรรมค่ะ เราได้แต่ช่วยภาวนาให้ว่าจะเกิดเรื่องดี ๆ ขึ้นมาบ้างในอนาคต) 

เรื่องที่รู้ ๆ กันอยู่ปัญหาคืออะไร แต่รัฐยังทำอะไรไม่ได้ 

จะให้สันนิษฐานว่าเพราะอะไรดีล่ะ?

ปปล. ตอนนี้นิติมีไลน์แล้วนะ ตื่นเต้นจัง อยากให้มีมานานแล้ว ต่อไปหวังว่าการแจ้งข่าว ประสานงานกันจะสะดวกขึ้น ผู้อาศัยรวมตัวเป็นน้ำหนึ่งใจเดียวได้มากขึ้นนะ
comment75:ลงชื่อว่าอ่านตั้งแต่ต้นจนจบ
comment76:เป็นกำลังใจให้ค่ะ และเข้าใจ จขกท มากที่ยืนหยัดสู้ ขอให้โชคดีนะคะ
