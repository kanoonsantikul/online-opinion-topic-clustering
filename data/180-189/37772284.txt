title:"ร้องไห้เพราะรอรถเมล์นาน"
comment:ความล้มเหลวของขนส่งมวลชน หรือเพราะเราเป็นคนใจบาง
วันที่ 14 มิถุนายน 2561  เวลา 21.00 น.  เราออกมารอรถเมล์ สาย 141 และ 195 ที่ตลาดบางปะกอก เพื่อจะเข้าออฟฟิศ  นั่งเวลาเดิมๆ บ่อย จนกะเวลาได้ละ ออกมาเวลานี้ไม่พลาดแน่นอน  แล้วเดือนนี้ก็นั่งแท็กซี่บ่อยแล้ว  เปลืองเงินเพราะเราต้องจ่ายหลักร้อยเลยทีเดียวในแต่ละครั้ง  อีกอย่างไม่ค่อยชอบนั่งแท็กซี่ตอนกลางคืนด้วย  ชอบนั่งรถที่นั่งกันหลายๆ คนมากกว่า   วันนี้ก็มานั่งรถเมล์   ใช้บริการขนส่งมวลชนบ้าง  ปกติออกมาดึกกว่านี้ก็ยังมีรถ  แต่วันนี้ออกเร็วมาก คาดหวังว่ามีรถแน่นอน  
แต่พยายามที่สุดแล้ว  เราใจเย็นมากแล้ว  เวลาเราไปเที่ยวเราจะใช้รถสาธารณะตลอด อยากให้คนหันมาใช้รถสาธารณะเยอะๆ รถจะได้ไม่ติด  แถมเราเข้างานไม่เป็นเวลาเหมือนชาวบ้าน เลือกเวลาเข้างาน กะเวลารอรถได้สบาย   ทุกวันนี้แทบไม่เสียสุขภาพจิตมากกว่าคนอื่นที่รอรถในชั่วโมงเร่งด่วน  เหมือนเราเลือกเวลางานเองได้

แต่วันนี้ดันใจบางเป็นพิเศษ  คือทั้งวันเราเพิ่งได้กินข้าวแค่มื้อเดียวตอนเที่ยง   ตั้งใจละ ว่าจะซื้อข้าวใส่กระเป๋ามารอรถเมล์   คิดว่า เออ....ถึงแล้วค่อยกิน  แล้วคือเราไม่ได้นอน  พักผ่อนน้อยด้วย  เลยหงุดหงิดไปกันใหญ่  น้ำตาไหลไม่รู้ตัว  
แต่เรื่องที่สำคัญกว่านั้นคือ  ถ้าตัดเรื่องหงุดหงิดส่วนตัวไป   มันไม่สมเหตุสมผลเลย  ที่ต้องมารอรถเมล์นานขนาดนี้  และสายที่เรารอคือ 141 (สีขาว) แอป viabus เช็กพิกัดไม่ได้  สาย 195  บางคันก็วิ่งมาแบบไม่เปิด GPS  เคยนั่งคิด นี่ใช้แอปช่วยแล้วนะ    มาตราฐานอยู่ตรงไหนวะเนี่ย   ใจร้ายเวอร์
ออกมารอรถเวลา 21.00 น.  ไม่มีรถมาเลย ทั้ง 2 สาย ทั้งๆ  ที่ไม่ใช่เวลารถหมด  ที่รถเขียนไว้ว่าหมดสี่ทุ่มนี่หว่า แล้วมารอเวลานี้จะมีรถนะ เคยได้นั่ง    ใจเย็นมากแล้วจริงๆ   ฮือ  เราเป็นคนใจเย็นมากนะบอกเลย  แต่โมโหหิวด้วยไงตอนนั้น  ปกติสามทุ่มถึงสามทุ่มครึ่ง อย่างน้อยได้ขึ้น 141  , สี่ทุ่มหรือห้าทุ่มต้องได้ขึ้น 195   
แต่ครั้งนี้ใช้เวลารอเกือบสามชั่วโมง  พระเจ้า!  นี่กูอยู่ประเทศอะไร   น้ำตาคลอแล้วอะ  ปวดหัวเพราะนอนน้อยด้วย  เราไม่สามารถระบุเวลาที่แน่นอนได้เลย  ปกติเราต้องได้ขึ้นแล้ว   หรือคนขับแล้วแต่อารมณ์  หรือวันนี้เป็นวันแรกของบอลโลก  คนขับเลยรีบกลับไปดูบอลหมด   ถ้าเป็นจริงคือ "แบบนี้ก็ได้เหรอ” หาความแน่นอนของเวลาไม่ได้เลย  ถนนเงียบมาก เช็กเส้นทางแล้ว ไม่มีตรงไหนรถติดแล้วทำให้ขาดระยะ 
ความล้มเหลวของระบบขนส่งที่แท้จริงแล้วล่ะ   สาย 140  ผ่านไปเกือบสิบคัน  แต่ 141 ไม่มาเลยแม้แต่คันเดียว สีส้มก็ไม่มี  หมดหวังจาก 141 ตอนสี่ทุ่ม   อะยังรอ 195 ก็ได้ ปกติสี่ทุ่มครึ่งถึงห้าทุ่มยังมี  แต่ไม่มี ไม่มีเลยเจ้าค่ะ / เสียงแม่หญิงจันทร์วาด    

ในใจคิด ทำไมต้องมาน้ำตาไหลกับเรื่องอะไรแบบนี้ด้วยวะ  ก็คิดว่าเออ คงหงุดหงิดเพราะใกล้เป็นเมนส์ด้วย หงุดหงิดทุกอย่าง  แต่คือมันไม่ใช่อะ  ต้องรอรถเมล์เกือบสามชั่วโมง ใช่เหรอ?  แล้วจะให้เราต้องจ่ายเงินเพิ่มกับบริการที่ยังไม่ปรับปรุงไปอีกนานเท่าไหร่  ใจเย็นนะ ใจเย็นและพยายามแล้ว  .......สรุปต้องนั่งแท็กซี่ไปทำงาน   

เมื่อหลายวันก่อนเพิ่งร้องเรียนแท็กซี่ผ่าน Application  DLT GPS  ไปแล้วนะ ร้องเรียนในเรื่องที่หลายคนอาจมองข้าม คือแท็กซี่ไม่ทอนเงิน 3 บาท  ใช่!  บางคนอาจคิดว่ามันตลก  ไม่ทอนเงินแค่นี้ต้องร้องเรียนเลยเหรอ คือคันอื่นอาจไม่ทำ เขาทอนให้  แต่มาเจอคันนี้ต้องทำ  เพราะอะไรน่ะเหรอ  เพราะเขาคงไม่ทำกับเราคนเดียวไง เงินเล็กๆ น้อยๆ แต่ถ้าวันหนึ่งเขารับผู้โดยสารหลายคน  ทำแบบนี้กับทุกคน ทุกครั้ง ทุกวัน   มันคือเงินจำนวนที่เพิ่มขึ้นมาก   มันไม่ยุติธรรม   มันไม่สมควรเอาเปรียบผู้โดยสาร  มันปลูกฝังนิสัยที่ เล็กๆ น้อยๆ ก็จะไปเอาของเขาด้วย

คำถามคือ  อาจมีคนคิดว่า เราเป็นคนคิดมากหรือเปล่า เรื่องแค่นี้ ปล่อยผ่านบ้างก็ได้ หยุมหยิมมาก  
ก็เพราะคิดแบบนี้ไง  ปัญหาเล็กๆ น้อยๆ ที่คนมักจะเจออยู่ประจำ เราเห็นคนรอบตัวเจอเยอะ บ่นลงโซเชียลก็เยอะเรื่องรถสาธารณะ  แต่พอเข้าไปถามว่า ไปร้องเรียนโดยตรงกับหน่วยงานหรือยัง ก็ไม่มีใครร้องเรียน  ปล่อยผ่าน  อีกวันก็ลืมละ  
อยากให้เปลี่ยน  เราบ่นลงโซเชียลได้ยาวยืด  แต่เราพิมพ์ร้องเรียนหน่วยงานผ่าน  Website หรือ Application ไม่ได้เหรอ เราไม่รู้หรอกว่าเขาจะจัดการกับเคสยังไง  นั่นเป็นเรื่องของหน่วยงานภายใน  แต่ถ้าบ่นในเฟซได้ เรื่องทำเป็นลายลักษณ์อักษร มีข้อมูลของเรา Record ไว้บ้างก็ไม่น่าจะใช่ปัญหา อย่างเคสรอรถเมล์นานนี่  เราก็ร้องเรียนไปใน www.bmta.co.th องค์การขนส่งมวลชนกรุงเทพเรียบร้อยละ  จะพิมพ์ยาวๆ ในแอปก็ไม่ถนัด ไม่รู้ทะเบียนอีก  เพราะร้องเรียนแบบเหมาเรื่องการบริการทั้งหมดนี่แหละ 

อย่างพฤติกรรมคนขับนี่ 1584 มี  Record เราตลอด รถตู้นี่เจอบ่อย เมื่อก่อนนั่งรถตู้ไปทำงานด้วยไง   
เราร้องเรียนได้นะ รถสาธาณะทุกอย่างเลย เวลาเจอปัญหาให้จำรายละเอียดรถและคนขับให้เยอะที่สุด จะเป็นประโยชน์กับเรามาก เมื่อมี จนท. ส่งข้อความมาบอกว่า  จะแก้ไข หรือเรียกตัวคนขับให้ เออ...อย่างน้อยมีข้อความตอบกลับมาอะ เราก็ใจชื้นขึ้นมาหน่อย ว่าอย่างน้อยก็รับเรื่องเรา  หากมีการเรียกตัวจริง จากที่คนขับโกงเงินเรา เขาก็จะเสียเวลาทำมาหากินไปตอนโดนเรียกสอบนั่นแหละ  

เออ...โมโหไง แต่อยากทำทุกอย่างให้เป็นขั้นตอน มีช่องทางร้องเรียนได้เราทำหมด ไม่ใช่แค่ขนส่ง ทุกหน่วยงานเลย คือถ้าเราช่วยกันไม่ให้ปล่อยผ่านอะ มันไม่ได้ยากเย็นเลย  (นี่ on this day  ใน facebook เพิ่งแจ้งเตือนมาว่าวันนี้ ของปีที่แล้วเพิ่งร้องเรียนพยาบาลพูดไม่เพราะกับคนไข้ที่นั่งรอหมอ 4 ชม. คนไข้คนนั้นคือเรา ที่กลับมาทำหนังสือเมลไปร้องเรียน รพ.อีก มันไม่ได้อะ อะไรที่ไม่ดีคือต้องปรับปรุงกัน ไม่ใช่ปล่อยผ่านนะ  แล้ว รพ.มีประวัติเรื่องการบริการที่ทุกคนขนานนามเยอะมาก แล้วนี่มานั่งคิด เขาไม่ทำอะไรเลยเหรอ  พอ จนท.เมลกลับมาขอโทษ จะปรับปรุงการบริการ คือก็ใจชื้นมาละ เขารับรู้ละ )  
เราไม่ใช่คนเหวี่ยงหน้างานขนาดนั้น  ไม่พอใจตรงนั้นแล้วไปด่าเขาตรงนั้น  ซึ่งอาจเสี่ยงกับหลายอย่าง มีเรื่องกับคนขับในรถก็ไม่ปลอดภัยอีก   เอาเวลามานั่งคิดก่อน  ว่าสิ่งที่เกิดกับเรามันเหลืออดจริงๆ มากแค่ไหน  มีหน่วยงานรับเรื่องเราไหม  แล้วหาช่องทางคอมเพลนเป็นลายลักษณ์อักษร  มันอาจจะไม่ค่อยช่วยอะไรเยอะ แต่ก็สบายใจขึ้นอะ  ดีกว่าบ่นในเฟซอย่างเดียวแล้วเงียบไป   มันก็เหมือนเราได้ระบาย  บ่นในเฟซแล้ว แต่ก็อยากให้เขาแก้ไขจริงๆ ด้วย  ไม่อยากปล่อยผ่านไปเรื่อยๆ 
คือติ  นี่ไม่ได้ติเพื่อด่าๆ บ่นๆ อย่างเดียวนะ  อยากติเพื่อก่อให้เกิดอะไรบ้าง อยากให้ฟังเสียงเราบ้าง 
นี่มานั่งคิดว่าสาย 141 คนใช้เยอะแค่เช้ากับเย็น    รถเลยน้อยกว่า 140  แต่ตอนเยอะ คือเยอะมาก จนล้นมากเกินไปด้วย ความจริงน่าจะมีการปรับเปลี่ยนเลขรถได้นะ  บางทีภายใน 1 ชม. 141 คือมา ชม. ละคัน แต่ 140 มา 5-6 คัน 

อยากให้คนหันมาใช้ขนส่งมวลชนมากขึ้น   ลดปัญหารถติด ลดมลพิษ ลดอันตรายบนท้องถนน  ลดคนหัวร้อน
แต่เป็นแบบนี้คือ ถอนหายใจ   เฮ้อออออ อ.อ่างยาวถึงดาวอังคาร

ประเทศที่พัฒนาแล้ว ไม่ใช่ประเทศที่คนใช้เงินในอนาคตมาซื้อรถส่วนตัวเยอะขึ้น  
แต่ประเทศที่พัฒนาแล้ว คือประเทศที่มีระบบขนส่งมวลชนที่ดี และคนหันมาใช้รถสาธารณะกันมากขึ้น

ถ้ารถเมล์มันสบาย ระบบและบริการทุกอย่างดี คนเขาก็อยากใช้รถรถเมล์กันเยอะนะ  มันช่วยประหยัดค่าใช้จ่ายแต่ละเดือนได้เยอะสำหรับมนุษย์เงินเดือนจริงๆ   โดยเฉพาะฝั่งธนบุรี  อีกหลายจุดที่ต้องรอรถไฟฟ้าไปอีกนานแสนนาน    และที่สำคัญ ถ้าจะให้เลือกแท็กซี่  รถแท็กซี่ก็ไม่ได้น่ารักสำหรับทุกคน   แต่ยังไงเราก็ยังชอบใช้รถสาธารณะเหมือนเดิม  เราก็พยายามจะทำให้เห็นข้อดีแหละ  แต่ไม่อวยหมดไง อะไรที่แย่ คือแย่จริงๆ มันคือความจริง

หรือเป็นเพราะเราเกิดวันพฤหัสบดี  และเรานับถือเซเลอร์วีนัส เราต้องผดุงความยุติธรรม คือเห็นอะไรแบบนี้ไม่ได้อะ มันหงุดหงิด  ปกติเรื่องอื่นปล่อยผ่านนะ  แต่กับเรื่องแบบนี้ ถ้าให้มาเอาเปรียบกันจะทนไม่ได้เลย

เรื่องที่มันมีประโยชน์ต่อตัวเองและสังคม เราไม่ควรปล่อยผ่านอะ พูดจริงๆ ช่วยไม่ได้มาก แต่ทำอะไรได้บ้างก็ยังดี

-------------------
16 มิถุนายน 2561 เข้ามาดูอีกที พบว่าถูกแชร์ไปเยอะมาก ก็ตกใจ ตอนนี้ก็อยากมาเล่าอีกที ความจริงเรารักการใช้รถสาธารณะมากนะ แต่บางอย่างเราก็ทนไม่ไหว คิดว่าเราต้องมาร้องไห้กับอะไรแบบนี้ด้วยเหรอชีวิต  ยอมรับว่าเราโพสต์ตอนเราโมโหจริงๆ แต่ก็อยากจะเล่าว่าเราชอบรถสาธารณะเพราะอะไร  และเราก็ไม่ได้ท้อกับโชคชะตาว่าทำไมเราไม่มีรถ แต่อยากพุ่งประเด็นไปที่ ระบบขนส่งมวลชนเป็นแบบไหน แล้วทำไมเราต้องซื้อรถ 
หลังจากงอแงกับรถเมล์มาเมื่อคืน วันนี้ก็อารมณ์ดีขึ้นมาละ เพราะได้กินข้าว แหะๆ เราเป็นคนที่ ถ้าหิวจะเหวี่ยงกว่าตอนเป็นเมนส์ล้านเท่าอะบอกเลย 
ทีนี้ก็อยากมาทำความเข้าใจกันอีกครั้ง บ่นได้ แต่เพิ่มช่องทางให้คนทั่วไปได้ลองพุ่งตรงที่หน่วยงานจริงๆ ไม่อยากให้ปล่อยผ่าน หากช่วยกัน 

เราเป็นคนชอบใช้รถสาธารณะมาก ยิ่งในกรุงเทพ มันมีทุกอย่าง รถเมล์ รถไฟฟ้า เรือ รถตู้ วิน แท็กซี่ ตุ๊กๆ รถไฟ อะไรมีเราใช้หมด  ที่บ้านและเพื่อนๆ ชอบถามว่า ทำไมไม่ซื้อรถ อายุปูนนี้แล้ว ใครๆ เขาก็มีรถ 

ไม่สิ ทำไมต้องชี้วัดว่าอายุเท่านี้ต้องมีรถอะ  คือมันไม่ตรงกับ life style ในชีวิตประจำวันของเรา เราว่ามันยังไม่จำเป็นสำหรับเรา เราเลยไม่ซื้อ ถ้ามันจำเป็นกับอาชีพ และอะไรหลายๆ อย่าง เราจะซื้อ เช่น การเดินทางจากบ้านลำบาก 

ทุกคนมีเหตุผลในการใช้ยานพาหนะที่แตกต่างกัน โดยเฉพาะเรา

1.ที่พักถึงจะอยู่ฝั่งธน แต่ใกล้ทางด่วน ใช้รถเมล์แค่ต่อเดียวถึงที่ทำงานเลย ถึงแบบเดินขึ้นตึกเลย ไม่ต้องต่ออะไรอีก ถ้ารถไม่ติด ใช้เวลาแค่ 15 นาทีเท่านั้น

2.ที่ทำงานอยู่ใกล้รถไฟฟ้า ทั้ง mrt , bts จะไปไหนในเมือง ถ้ารีบ ก็รถไฟฟ้า และรถเมล์ผ่านหลายสายมาก เรือคลองแสนแสบก็ใกล้ สะดวกมาก 

3.เราเป็นคนเดินทางไปไหนคนเดียว ขับรถแล้วจะง่วงเวลาเจอรถติด ทำงานไม่เป็นเวลา พักผ่อนน้อย ทำงานใช้คอมพิวเตอร์ตลอดเวลา จ้องตลอดจริงๆ เราจึงชอบใช้รถสาธาณะ ได้หลับบนรถ พักสายตานิดหน่อยก็ยังดี โดยที่มีคนอื่นขับให้ ถือว่าเป็นเวลาคุ้มค่าที่ได้งีบแล้ว

4.ให้ขับต่างจังหวัด ข้ามเขากี่ลูกก็ไหว แต่ไม่ชอบรถติดขนาดนี้ การขับรถในกรุงเทพจึงเหมือนการออกไปทำสงครามสำหรับเรา

5.สถิติการเกิดอุบัติเหตุ และเสียชีวิต ในกรุงเทพ เป็นจำนวนของรถส่วนตัวมากกว่ารถสาธารณะ เช่น รถเมล์ รถไฟฟ้า รถไฟ สังเกตว่าอุบัติเหตุจนถึงแก่ความตายแทบไม่มี แต่ช้าบ้าง เสียบ้าง ที่ไม่อยากให้มีนั่นแหละ

6.ใช้ยานพาหนะหลายอย่าง จนทำให้เริ่มศึกษาเส้นทางด้วยตัวเองมากขึ้น จะไปไหนก็เปิดแผนที่ ลองไปเส้นทางใหม่ๆ โทรถามสายรถเมล์ 1348 จากตรงนี้นั่งสายอะไร ไปเส้นใหม่ จนทำให้รู้จักถนนในกรุงเทพมากขึ้นจากการสังเกตข้างทางบนรถเมล์

7.เมื่อรู้จักเส้นทางในกรุงเทพเพิ่มขึ้น เวลาเรียกแท็กซี่ เราจะหลงทางน้อยลง ไม่เคยโดนพาอ้อม เพราะเป็นคนบอกทางแท็กซี่เองเป็นฉากๆ  ไปสุวรรณภูมิก็ใช้แอร์พอร์ตลิ้งค์ ไปดอนเมือง ก็รถเมล์สาย A1 จอดหน้า Terminal ไม่ต้องเอารถไปแล้ววนหาที่จอดเลย ประหยัดเวลาได้เยอะ 

8.นอกจากได้รู้จักถนน ยังได้รู้จักสถานที่ใหม่ๆ ที่เที่ยว ร้านอาหาร เฮ้ย มีร้านนี้บนถนนเส้นนี้ด้วย วันหลังมากินดีกว่า  คือถ้าขับรถเอง คงไม่ได้หันไปมองข้างทางเยอะขนาดนี้

9.ประหยัดค่าใช้จ่ายไม่ต้องดูแล บำรุงรถส่วนตัวเยอะ เงินจะได้เหลือไปทำอย่างอื่น เช่น ไปเที่ยว

สรุปคือความจำเป็นของคนเราทุกคนแตกต่างกันในการเลือกยานพาหนะ  ถึงเราจะบ่นรถสาธารณะยังไง แต่ก็ยังใช้ และอยากติเพื่อให้ปรับปรุงนั่นแหละ ถ้ามันดี คนจะหันมาใช้เยอะขึ้น รถส่วนตัวบนถนนจะน้อยลง นี่คือการแก้ปัญหารถติดที่สำคัญมากลำดับแรกๆ เลย

พฤติกรรมคนขับปาดซ้ายขวา แซง ไม่เคารพกฎก็สำคัญนะ จำรายละเอียดคนขับให้แม่น แล้วร้องเรียน 1584 สอบสวนบ้าง เผื่อจะดีขึ้น บ่นลงโซเชียลได้ แต่หาวิธีที่ช่วยแก้ไขได้เล็กๆ น้อยๆ ก็ยังดี ให้เขาเห็นถึงปัญหาสิ

รถสาธารณะคือเรียกว่าทั้งรักทั้งเกลียดอะจริงๆ    แก้ไขข้อความเมื่อ 22 มิถุนายน เวลา 12:16 น.
comment1:เข้าใจเลยครับ รถเมล์นี่เวลาเรารอบางทีก็มาช้าอย่างน่าอัศจรรย์ บางทีผมก็รอๆจนเซ็ง มาแล้วตั้งหลายคันแต่ดันออกขวา โมโหขึ้นมาเดินกลับบ้านขับรถไปเหมือนเดิม
comment2:ผมเข้าใจคุณครับ  เคยรอเป็นชั่วโมงๆเหมือนกัน   และซาบซึ้งในความด้อยพัฒนาของประเทศนี้
comment2-1:เห็นด้วยครับ  ประเทศไทยนี้ยังด้อยพัฒนา  

                                        เพราะทั้งผู้มีหน้าที่ และ จนท  ยังทำงานกันแบบไม่สนใจรับผิดชอบในหน้าที่แบบนี้
comment2-2:มันจะรับผิดชอบอะไร 

ช้าราชการแถวนี้เน้นทำงานไปวันๆแค่นั้น ไม่อยากจะรับผิดชอบอะไรทั้งนั้น
comment3:สมัยอยู่ กทม ผมเคยรอรถเมล์สาย 90 อยู่หนึ่งชั่วโมงครึ่ง ตอนนั้นเพิ่งย้ายงานมาใหม่ และด้วยความขี้เกียจต่อรถ ซึ่งใช้เวลาโดยรมพอๆกัน ทนได้ 2 เดือนเลิก พอกันที ตัดสินใจออกมอเตอร์ไซค์มาขัยไปทำงาน ชีวิตสบายขึ้นเยอะ จากเลิกงาน 5 โมงนั่งรถสองแถวมาขึ้นรถไฟฟ้าอ่อนนุช มาลงสะพานควาย ต่อสาย 90 เข้าพระราม7 ถึงห้องพักไม่ต่ำกว่า 2 ทุ่มทุกวัน พอออกมอไซค์เท่านั้นแหละ ถึงห้องพัก ไม่เคยเกิน 18.30
comment3-1:เคยอยากซื้อรถนะคะ  แต่เหมือนยังไม่จำเป็นสำหรับเรา  ออฟฟิศใกล้รถไฟฟ้ามาก  บ้านอยู่ฝั่งธน  ใกล้ทางด่วน  คือขึ้นรถเมล์สายนี้ แล้วขึ้นทางด่วน ถ้ารถไม่ติด ใช้เวลา 15 นาทีถึงหน้าออฟฟิศเลย ออฟฟิศอยู่พระราม 4 คือสะดวกมากจริงๆ จนไม่อยากใช้รถ  อีกอย่างเราไม่ชอบขับในกรุงเทพ มันน่ากลัวจริงๆ เลยสะดวกรถสาธารณะ  แต่มารอนานแบบนี้ท้อจริงๆ  บแถวบ้านรถไฟฟ้าก็ไม่มี
comment4:ปัญหาของรถเมล์รอบเช้ากับรอบค่ำคือ

มีการปล่อยรถทีละ 10-20นาที
แต่พอรถเมล์คันที่สอง สาม สี่ ไปทันคันแรกที่เผชิญชม.เร่งด่วนพร้อมๆกัน

พวกคนขับดันไม่ยอมถ่างระยะเวลาเข้าป้าย???

ผลคือ มันจะมาถึงจุดบางจุดพร้อมๆก่อน ก่อนระยะเวลา ทำให้คนที่มาทีหลังจะไม่ได้ขึ้นครับ
comment4-1:มันมาติดๆกันพอโบกคันหน้าคันหน้าไม่จอด คันหลังมันไม่เห็นคนโบกมันเลยไม่จอดด้วย ก็เลยต้องรอวนไปอีก2 ชม.
comment5:3ชม. ผมไม่ได้อ่านผิดใช่ไหมครับ
comment5-1:เกือบสาม ชั่วโมงค่ะ
comment5-2:ต้องนั่งรถเมล์ไปรร.3 ปีบอกเลยครับว่าเจอบ่อยมาก คือเข้าใจเลยว่ารอจนจะร้องไห้มันเป็นยังไง คือรอแบบไม่มีความหวังอ่ะ ไม่สามารถหาความชัดเจนอะไรได้เลยว่ามันจะมาตอนไหน
comment5-3:เรากับสามีเคยรอค่ะ ตอนนี้นฝนตก 3 ชั่วโมง จนเราโมโหหิว จะโบกแท็กซี่ละ รถมาพอดี
comment5-4:3 ชั่วโมงนี่เจอบ่อยเหมือนกัน
comment5-5:มันกลายเป็นเรื่องปกติไปแล้วเหรอ.... 3 ช.ม.เนี่ย.....
comment5-6:ไม่แปลกครับ ยิ่งถ้าวันอาทิตย์ช่วงเย็นด้วยแล้วอาจต้องรอ4ชม.เลยครับ
เคยรอสาย56ตั้งแต่6โมกว่าได้ขึ้นตอน4ทุ่มครับ มา20-30คันแต่หมดระยะป้ายที่เราจะขึ้นทุกคันเลย
comment5-7:เคยแบบว่า รอจนรถหมด สาย 543 ตั้งแต่ 3 ทุ่มเศษๆ ปกติสายนี้หมด คันสุดท้ายออก 4 ทุ่ม แต่คืนวันนั้น รอจนถึง 4 ทุ่มครึ่ง ซึ่งปกติรถ 543 คันสุดท้ายจะออกเวลา 22:00 ถึงสะพานใหม่ 22:15-22:20 เริ่มสังหรณ์ใจแล้ว เลยโทรไปถามที่อู่บางเขน ได้คำตอบมาว่า คันสุดท้ายออกไปเมื่อ 21:00 เนื่องจากมีการเปลี่ยนแปลงกำหนดกาเดินรถ
comment6:ผมเคยรอรถเมล์กับรถ 2 แถว ป้ายตรงข้ามเดอะมอล์บางแค จะไปถนนกาญจนาภิเษก จะมีรถสาธารณะแค่ 2 คันคือ รถร่วม 146 กับรถ 2 แถว แต่ก่อนยังไม่มีรถส่วนตัว รอเป็นชั่วโมงกว่าจะมาสักคัน เลยตัดใจนั่งแท็กซี่แทนเซ็งไปเลย ไม่รู้เมื่อไรเค้าจะเพิ่มรถเมล์ก็ไม่รู้ ใจจริงอยากให้เค้าทำรถไฟฟ้าเชื่อมจากสายสีน้ำเงินไปเชื่อมกับสายสีแดงจะดีมากเลย
comment6-1:อันนี้จริงค่ะเบื่อมากนั่งจากมหาลัยกลับบ้านไปทางถนนกาญจนาภิเษกได้สายเดียว 146 จากยืนรอจนนั่งจนยืนอีกรอบจนเดินไปเดินมากลับมานั่งใหม่รถยังไม่มาเลยรอไปเหอะเคยรอนานสุด 2 ชม.คนเยอะอีกขึ้นก็ไม่ได้ต้องรอคันต่อไปเมื่อไรจะเพิ่มสายคะรถไฟฟ้าไปไม่ถึงบ้านค่ะ
comment7:ถ้าลองเปลี่ยนวิธี ด้วยการนั่งสายนึงไปต่ออีกสายนึงได้มั้ย?  อาจเพิ่มเงินนิด เพิ่มสายรถเมล์ ต่อรถมากกว่าเดิมนิด แต่อาจไม่ต้องยืนรอที่เดิมนานๆนะคะ

แต่จริงๆล่ะค่ะ เห็นด้วยกับระบบการบริหารจัดการของระบบขนส่งมวลชนบ้านเรา  ยังห่างไกลกับตปท. มากๆ

ความปลอดภัย ความสะอาด ความสะดวก ความสุภาพ การคอนโทรลเวลา ยังอยู่แค่ในความฝันของคนในประเทศจริงๆ
comment7-1:ของเรานั่งสายเดียว ขึ้นทางด่วน ลงหน้าออฟฟิศเลยค่ะ ความจริงใช้เวลา 15 นาทีถ้ารถไม่ติด มันสะดวกจริงๆ เราเลยไม่อยากซื้อรถ การขับรถในกรุงมันอันตรายและเสียสุขภาพจิตมากสำหรับเราอะ ออฟฟิศก็ใกล้รถไฟฟ้ามาก แต่ครั้งนี้ไม่ไหวจริงๆ
comment7-2:คือบางที่มันมีแค่สายเดียวที่เลี้ยวไปทางนี้ยังไงก็ต้องรออ่ะครับ
comment8:ผมก็เคยรอนาน นานมาก อยากรู้ว่าใครจะชนะ ใจเรา หรือรถเมล์ ใครจะทนกว่ากัน สุดท้ายยอมแพ้
นับแต่นั้น ตั้งใจทำงานเก็บเงินซื้อรถครับ ประเทศนี้บังคับคนในชาติให้ดิ้นรน หาความสะดวกสบายให้ชีวิตเอาเองครับ
comment8-1:ถูก บงวกกับความรักสบายของคนไทยด้วย
comment9:บอกตามตรงไม่เคยคาดหวังอะไรกับขนส่งมวลชนประเทศไทย รถไฟฟ้ายังไม่ตรงเวลาเลย ไม่นับที่เสียบ่อยจนน่ารำคาญอีก
comment10:ไม่คาดหวัง มักจะไม่เจ็บปวด
เหมือนเวลาเรารอใครซักคน เค้าจะไม่มาซักที
comment10-1:ชอบคอมเมนต์นี้ครับ
comment11:เข้าใจเลยครับ

บางครั้งยังคิดว่า นี่รอรถเมล์เหราะ ระยะเวลาขนาดนี้ ไปกลับกรุงเทพ-ชลบุรีได้แล้วเนี่ย

เพราะแบบนี้ คนก็หนีไปออกรถส่วนตัวกันมากขึ้น รถมันก็ติดมากขึ้นไปอีก

อยู่กรุงเทพ เรื่องรถเมล์นี่ต้องอดทนจริงๆ ครับ
comment12:เหมือนรอคนที่เรารักเขาข้างเดียวเลย 
เข้าใจความรู้สึกครับ 
ที่ช้ำหนักก็ดันมาแล้วออกขวา ไม่จอดป้ายรับเรา
กรรมๆๆๆๆ
comment13:เคยรอเป็น ชม. พอรถเมล์มามันมาพร้อมกัน2คัน คือ?
comment13-1:แบบนี้ คือ รถมันติดครับ
พอหลุดช่วงที่รถติดมาได้ ก็วิ่งยาวๆ เลย
comment13-2:ตามนั้นคนับ ตอนออกจากอู่มาปกติแล้วรถจะถูกปล่อยมาเป็นช่วง ๆ (e.g. 20-30 นาที ขึ้นอยู่กับช่วงเวลานั้น ๆ) 
ซึ่งถ้าไม่ใช่ชั่วโมงเร่งด่วนอย่างตอนเช้า / เย็นระยะเวลาปล่อยรถต่อคันก็จะนานหน่อย

ส่วนตัวคิดว่าการที่จะให้รถเมล์มาเป็นเวลานี่เป็นไปได้ยากมาก เนื่องจากมีหลายปัจจัยที่ทำให้รถเมล์ขาดระยะ
และมาพร้อมกันหลาย ๆ คัน เช่น การจราจรที่ติดขัด ติดกันมาเรื่อย ๆ จนสุดท้ายรถไปวิ่งกองอยู่ด้วยกัน,
คนขับใจเย็น ขับกินลมชมวิวเพื่อเอาโอ, รถเสีย อย่างว่าแหละรถเมล์กรุงเทพส่วนใหญ่ก็เริ่มมีอายุกันแล้วทั้งนั้น
จัดซื้อใหม่ทีนึงมีปัญหาทีนึงรถก็ไม่ได้สักที meh ยิ่งสายไหนใช้เบนซ์นี่ต้องภาวนาเลย สภาพแต่ละคันนี่ใกล้เคียง
กับปะการังเทียมใต้ทะเลเข้าไปทุกวัน ฯลฯ นั่งนึกเล่น ๆ ได้ประมาณนี้แหละ
comment14:ตอนเรียน ผมรอเป็นชั่วโมงๆ ประจำ แรกๆ เบื่อมาก หลังๆ ชินแล้วครับ
comment15:เคยรอสาย 48 หน้าสยาม 2.30 ชม. เรียกแกร็บแทบไม่มีใครไป แท็กซี่ไม่ต้องพูดถึง ส่ายหน้าตลอด (วันนั้นฝนตก)
คือมันเหนื่อยมากละเรายืนนานมากอะวันนั้น แถมตรงป้ายรถเมล์เป็นที่ทิ้งขยะ มีน้ำเหม็นเน่าอีก โบกแท็กซี่ก็ไม่ไป 
สุดท้ายไปยืนแอบร้องให้ข้างเสาห้างสยามวัน ตัดพ้อชีวิตย่ำแย่มากๆๆๆๆ สำหรับคนที่ไม่มีรถส่วนตัว 
ทุกวันนี้พยายามหาเงินซื้อรถของตัวเองให้ได้ โอ้ย ชีวิตคนกรุงดิ้นรน สภาพความเป็นอยู่แย่มาก ช่างด้อยพัฒนาเสียจริง
comment15-1:คืออารมณ์หญิงจริงๆ ร้องไห้ออกมาอะ  เราตั้งใจใช้รถสาธารณะเพราะมันสะดวก เราไม่ชอบขับในกรุงเทพ อุบัติเหตุเยอะ เสียสุขภาพจิต รถติดเลิกงานแล้วเพลียไม่อยากขับ เพราะเราเข้างานไม่เป็นเวลา จะเพลียมาก อยากนั่งรถสาธารณะจะได้หลับในรถได้
comment15-2:สำหรับคนกรุงเทพ ซื้อรถส่วนตัวได้ก็ไม่จบครับ  วันนี้ขับรถ 3 ชั่วโมง  ระยะทางแค่ 15 กิโล
comment15-3:หน้าสยามมีรถเมล์ผ่านเยอะ อาจจะต้องขึ้นสายอื่นแล้วไปต่อเอา หรือไม่ก็รถไฟฟ้าไปจุดใกล้เคียง
comment15-4:อ่านแล้วเศร้าตามเลยครับ.  ถ้ามีฝนตกมาร่วมด้วยนี่.
comment15-5:จะไปเฉลิมกรุงอะคะ มีแต่สาย 48 ละก็ 508 ที่ผ่าน รถไฟฟ้าแถวนั้นยังไม่เปิดให้บริการคะ
comment16:เห็นใจเลยครับ

เคยทีนึง อยู่ตรงพุทธมณฑลจะไปเซนทรัลปิ่นเกล้า รอ 170 เป็นชั่วโมงก็ไม่มา แถมทั้งร้อนทั้งหิวน้ำ จะเป็นลมตายให้ได้ สุดท้ายพอเห็น 539 ผ่านมาเป็นคันที่ 5 ก็เลยไม่รอแล้ว ขึ้น 539 ไปต่อสายอื่นดีกว่า 

กรณีนี้ส่วนตัวคิดว่าถ้ารอเกิน 1 ชั่วโมงก็ไม่ต้องรอแล้วครับ เลือกวิธีอื่น ๆ แล้วไปหาทางต่อรถที่อื่น ไปตายเอาดาบหน้าดีกว่าจะทนรอต่อ
comment17:เคยรอรถกลับบ้าน สาย 141 ที่ป้ายกรมศุล เพื่อกลับมาฝั่งธน รอตั้งแต่ 18:00-21:00 มีรถมานะแต่ไม่ได้ขึ้นเพราะผู้โดยสารเต็มตลอด ไปลองกันดูได้ครับ
comment17-1:จริง ๆ 141 รถเยอะนะครับ มาค่อนข้างถี่ทีเดียว แต่เรื่องคนเยอะนี่ทำใจ คนแน่นทุกสายเลยช่วงเย็นหลังเลิกงาน 102,180,107 ก็อัดเป็นปลากระป๋องเหมือนกัน
comment18:เราเข้าใจ จขกท. มากกกกกกกก 141 รถน้อยมากกกกกกกกกก 195 เคยรอ195หน้าปากซอยบ้านตั้งแต่ 7โมง 8โมงยังไม่มาเลย มานุ้น 8 ครึ่ง บ้าไปแล้วววว รถ ก็น้อยมากกกกกกกกจริงๆ นี้คือคุณภาพชีวิตคนกรุงที่เราต้องผ่านไปมห้ได้ใช่มั้ยคะ  
 มากอดให้กำลังใจนะคะ เราย้ายที่ทำงานแล้วพ้นทุกข์จากการขึ้นรถเมล์สายนี้แล้ว
comment18-1:เรารอฝั่งตลาดบางปะกอกค่ะ  คืนนั้น ไม่มีรถเลย ถ้ามีรถไฟฟ้าเราไปนานแล้ว
comment19:ที่ทำงานผมห่างไป 5 กม.
รอบเช้าผมเคยรอนานสุด จาก 7 โมงเช้า ได้ขึ้นเกือบ 9 โมง 

รอบเย็นนานสุดจาก 5 โมงเย็น ได้ขึ้น ทุ่มครึ่ง

ยอมไม่นั่งวิน แทกซี่ อยากรู้ว่ามันจะนานขนาดไหน แล้วได้โพสด่าในเฟสบุ๊ค ฟินดี ทุกวันนี้มีรถยนต์ขับเองแล้ว ติดแบบป่วยๆ ก็แค่ครึ่ง ชม.
comment19-1:5 กม. ใช้มอไซต์เถอะ

5 กม. ช่วงเบื่อๆ รถติด ผมเคยเดิน ไม่ถึง ชม.
comment19-2:ถ้าบ้านเราทางจักรยานดีดี 5กิโลนี่อย่างชิวเลยนะครับ 

แต่ก็นะ ฝันมาตั้งแต่จำความได้ เรื่องทางจักรยานเนี่ย...
comment20:เห็นด้วยมากๆค่ะ เราเองก็ขึ้นสาย 84ก สีครีมแดง รอรถนานมาก และคนขึ้นเยอะมาก รถล้นตลอด ช่วงเย็นนี่ยืนอย่างเดียวยาวๆเลยค่ะ รอก็นาน เราต้องรอขึ้นรถแถวหน้ามหิดลประตูสอง รถก็ชอบไปขับอยู่เลนกลาง ส่วนเลนซ้ายสุดของถนนเป็นที่จอดรถของแท็กซี่และรถส่วนตัวที่แวะซื้อของข้างทาง เบื่อมาก เห็นแล้วก็เซ็ง เลนเลนนึงกลายเป็นที่จอดรถ คนขึ้นรถสาธารณะต้องเดิน(หรือวิ่ง?)ไปเลนกลางแทน บางทีรถแท็กซี่เข้าออกตรงนั้น เราก็ต้องหลบรถกันเองดีๆ เราต้องคอยจ้องถนนตลอด กลัวพลาดเพราะรถ84ก ก็ขับค่อนข้างเร็ว จริงๆน่าจะชลอบ้างเวลาเข้าใกล้ป้ายรถ เรื่องรถสาธารณะบ้านเราต้องปรับปรุงอีกเยอะมากจริงๆค่ะ  เราลองใช้ viabus ดูแล้ว เห็นรถบ้างไม่เห็นบ้าง  ก็เลยไม่ใช้ละ มองถนนเอาละกัน  ปกติเราไม่ค่อยพิมพ์อะไร แต่เรื่องขนส่งบ้านเรานี่ทำให้กระทบจิตใจมากค่ะ
comment20-1:รถเมล์บ้านเราพอเข้าใกล้ป้าย เหมือนกลัวคนจะขึ้น  ถ้าไม่มีคนลง  
ก็ออกเลนนอกสุดฉิวไปเลย  ถ้ามีคนลงก็จอดแบบชลอ ๆ เตรียมพร้อมขับหนีผู้โดยสารที่รอขึ้น
แปลกแต่จริง
comment21:ผมเข้าใจความรู้สึกคุณครับ สาย 72 แถวบ้านผมเลย วันนั้นรอเพื่อไปธุระ คือผมจะนั่งไปต่อ BTS เอกมัย ปรากฎว่ารออยู่ 20 นาทีไม่มา ผมหมดความอดทน ต้องเรียกมอเตอร์ไซไป ยอมจ่ายแพงเพราะไม่ไหวแล้ว

การรอรถเมล์ ถ้าเป็นสายที่คิดว่ามาช้า รถไม่เยอะ รอนานแน่ ๆ ให้ตั้งลิมิตไว้เลยครับว่าจะรอกี่นาที สำหรับผมให้แค่ 15-20 นาทีเท่านั้น หลังจากนั้นไม่รอแล้ว จะหาวิธีอื่นไปให้เร็วที่สุด การวางแผนเป็นเรื่องสำคัญครับ ถ้าช้าผมเปลี่ยนวิธีทันที อย่ารอเสียเวลาเปล่าเลย
comment21-1:สาย72 มีรถแค่ 14 คันนะคับ
comment22:มีอยู่ช่วงนึง ทำงานแถวแยกรัชโยธิน รอสาย 24 เลิกงานทุ่มนึง
เดินประมาณ 5 นาทีมาถึงป้ายรถเมล์ รอจน 3 ทุ่มกว่า ๆ 
มี 24 ผ่านมา 2-3 คนแต่เป็นเสริมแยกลาดพร้าวทั้งหมด
สุดท้ายจนเกือบสี่ทุ่มตัดใจยอมเปลี่ยนเส้นทางครับ
คืนนั้นยังสงสัยว่าถ้าทู่ซี้รอต่อไปคงไม่ได้กลับบ้าน
comment22-1:เราก็ต้องรอสาย 24 เหมือนกัน เพราะมีสายเดียวที่ไปมหาลัย ช่วงเย็นรอเป็นชั่วโมงตลอด รอจนท้อ แต่ตอนนั้นยังเรียนอยู่ก็เลยต้องขึ้น

Concept คือ ตอนไม่ขึ้นจะมารัวๆ พอตอนจะขึ้นรอไปเถอะ ยิ่งตอนเย็น รอจนขาแข็ง แล้วขึ้นไปไม่ได้นั่งด้วย ยืนยาว 5555 ดีว่าเส้นทางไม่ไกล แต่ติดสนั่นหวั่นไหวตลอดทาง เรียกได้ว่าตั้งแต่ลาดพร้าว เมเจอร์ ติดสนั่น
comment23:แนะนำแอปดีๆอันนี้ 
เราใช้อยู่ ดีมากกกกกก เปิดทุกวัน 
ค่อนข้างแม่นยำ
แต่จะมีเฉพาะรถเมล์ของรัฐ ที่ติด GPS ไว้ในรถเท่านั้นนะ
https://play.google.com/store/apps/details?id=com.indyzalab.transitia
comment23-1:อันนี้เราโหลดมาใช้สักพักแล้วค่ะ  ค่อนข้างดีเลย  แต่ยังไม่ครบทุกสาย  บางสายไปเปิด GPS หรือเป็นเพราะอะไรก็ไม่รู้   ดูล้วไม่มีในแอป  แต่วิ่งมาเฉยเลย  สรุปก็ต้องแหงนหน้ามองตลอดสำหรับบางสาย
comment23-2:ตอนรู้ว่ามีแอพนนี้เกิดขึ้นคือดีใจมากกกกกกก เหมือนสวรรค์มาโปรดในชีวิต ปลดแอก แต่พอใช้ไปได้สักพักก็รู้เลยว่าไม่ได้ดีอย่างที่คิด มันดีแค่บางสถานการณ์เท่านั้น เห็นด้วยกับ จขกท ที่ว่ายังติดไม่ครบทุกคัน พยายามเข้าใจว่าที่ไม่เห็นวิ่งในแอพอาจเพราะวิ่งอยู่ใต้ถนนต่างระดับ GPS ถูกบล็อครึเปล่า หรือ GPS คันนั้นเสีย(แต่ไม่ซ่อม) บลาๆๆๆ แต่ที่เห็นชัดๆตอนนี้คือเอารถเมล์เย็นใหม่สีฟ้ามาวิ่ง ก็ยังไม่ติด GPS ไม่รู้จะรอถึงเมื่อไหร่ หรือติดแล้วแต่ยังไม่เชื่อมต่อกับแอพ หรืออะไรก็ช่าง ผ่านมาก็หลายเดือนแล้ว สุดท้ายแอพนี้ก็พึ่งพาอะไรไม่ได้มากอยู่ดี
comment24:เราเข้าใจค่ะ เคยน้ำตาจะไหลเพราะท้อแท้กับการรอรถเมล์เหมือนกัน รอนานเป็นชั่วโมงๆ เพราะว่าคันที่จะขึ้นมันมีแต่รถเสริม แต่บ้านเราต้องสายยาว พอรถคันที่ไปปกติผ่านมาเท่านั้นแหละ วิ่งขวาไม่จอดตอนเกือบสี่ทุ่ม คือโกรธมาก ได้แต่คิดว่าทำไมอะ เรารอตั้งนาน ทำไมถึงวิ่งขวา ทำไมไม่ไปตั้งป้ายรถเมล์ไว้เกาะกลางอะถ้าอย่างนั้น โมโหจนน้ำตาจะไหล
comment25:แต่ก่อนผมโดยสารรถเมล์ 2 สายนี้บ่อย แต่ปัจจุบันใช้ 140 บ่อย บอกเลยว่าสายพวกนี้คนใช้เยอะจริงๆ ผมก็เคยรอรถเมล์สายพวกนี้แหละเกือบสามชม.ตอนกลางคืน หงุดหงิดมาก เพราะหิวด้วยเลยไปกันใหญ่ 
จริงอยู่ที่ 141 น้อยกว่า 140 แต่ตอนเช้าบางทีวันไหน 140 ขาดระยะ 141 นี่มาเพียบเลยครับ 555 
มันจะสลับกัน เหมือนโชคชะตากลั่นแกล้ง TT 
บางที ผมก็ใช้ BTS ตอนกลับ อ้อมไกลหน่อย แต่ยังรู้ว่าถึงบ้านประมาณไหน
ผมเป็นกำลังใจให้นะครับ ผมก็ลำบากกะขนส่งสาธารณะในกทม.มาเยอะเหมือนกัน เข้าใจดีเลยครับ ผมก็อุตส่าห์ไม่ออกรถยนต์มาเพิ่มปริมาณรถติดแท้ๆนะเนี่ย 555 ทนต่อไปด้วยกันครับ
comment26:ผมผ่านจุดนั้นมาแล้ว ปัจจุบันขี่มอ์ไซต์เองพบเลยว่าสวรรค์มีจริง
comment27:เคยไปใช้รถเมล์ที่เกาหลี รู้เลยว่าประเทศพัฒนาแล้วต่างจากประเทศกำลังพัฒนายังไง รถเมล์ที่นู่นตรงเวลาเป๊ะเลยครับ เพราะเค้าจัดให้มี Bus Lane จริงจัง ไม่เหมือนบ้านเรา ราคาก็ไม่แพงมากด้วย 1200 วอน (ประมาณ 36 บาท) นั่งกี่ต่อก็ได้ภายในระยะเวลาที่กำหนด รวมรถไฟฟ้าด้วย เพราะเค้าจัดให้มีรถเมล์สายหลักสายรอง สายที่วิ่งบนถนนแต่ละเส้นจะไม่ได้ซ้ำซ้อนกันมาก

นอกจากเรื่องไม่มีตารางเวลา การบริหารจัดการอื่นๆทำเหมือนคนใช้รถเมล์เป็นพลเมืองชั้นสอง 
อย่างตรงจตุจักร คนนั่งรถเมล์กลับต้องรอให้รถเข้าคิวเพื่อเข้าป้าย บางทีเป็นสิบๆนาที กว่ารถเมล์จะออกมาจากป้ายได้ เพราะรถเมล์ตรงนั้นมันซ้ำซ้อนกันหลายสายมาก

หรืออย่างตรงรถไฟฟ้าจตุจักรตรงขาเข้า รถเมล์จอดไกลจากบันไดเลื่อนขึ้น BTS มาก แทนที่จะให้ป้ายอยู่ใกล้กับบันไดเลื่อน กลายเป็นว่าคนนั่งรถส่วนตัวมากลับจอดให้คนลงตรงบันไดเลื่อนได้เลย

ไม่เข้าใจว่าประเด็นพวกนี้ทำไมผู้บริหาร ขสมก. ถึงไม่คิดจะปรับปรุง
comment27-1:เพราะเขาไม่ได้ใช้บริการยังไงครับ
comment27-2:ทุกวันนี้เห็นเครื่องเก็บเงินบนรถเมล์ตั้งอยู่ 
รู้สึกแย่มากค่ะ บริหารได้ล้มเลวจริงๆ
เสียดายเงิน
comment28:เข้าใจความรู้สึกเลยคะ เจอบ่อยๆกับสาย558 สุวรรณภูมิ พระราม2 ทำงานอยุ่บางนา จะกลับบ้านที่อยุ่สุขสวัสดิ์ ต้องนั่งสายนี้สายเดียว บางครั้งรอเป็นชม. ร้อนจนไม่ไป บางครั้งยอมนั่งแท้กชี่ 3-400 บาทกลับบ้านTT
comment28-1:ผมก็บ้านฝั่งธน ทำงานบางนา 
558 แรร์มาก เปลี่ยนแผนดู

1. มีตู้ จากมาเก็ตวิลเลจ ยิงตรง ไปสุขสวัสดิ์ พระราม2 เลย

2. นั่งเมล์มาแยกบางนา (เมล์เขียว ปากน้ำ บางปะกง) แล้วต่อ 142 หรือตู้ก็ได้ครับ
comment29:เห็นใจจริงๆ  แต่เราเคยรอ ปอ.514  ตั้งแต่ 4 โมงเย็น ถึงทุ่ม..(เรื่องจริง) หน้าเซ็นเวิลดิ์ ไม่มีรถมาสักคัน
จนนึกว่า  รอผิดป้ายหรือเปล่า
comment29-1:514 รถน้อยก็น้อยแค่ 27 คัน แถมชอบเสริมแยกพระราม9 อีก ทำให้รถขาดระยะช่วง ดินแดง ประตูน้ำ สวนลุมฯ สีลม
comment29-2:อ้อ..แล้วก็ไม่รอต่อละ  ขึ้นสายอื่น ไปต่อรถอีกที
comment30:ผมเคยครั้งนึงตอนนั้นขายรถไป ระหว่างรอคันใหม่ต้องมาใช้บริการรถเมล์ไปทำงานจากพระราม3ไป รพ.รามา

วันนั้นนั่งกลับมาจากรามาตอน4โมงครึ่ง วันศุกร์ สิ้นเดือน รถติดอยู่ตรงสามย่านจน 2ทุ่มเกือบ3ทุ่มได้ ในใจคิดว่าชีวิตต้องมาเจออะไรแบบนี้เนี๊ย

สุดท้ายตัดปัญหาด้วยการลงเดินกลับบ้าน หลังจากนั้นเข็ด เลยออกมอไซต์มาใช้แก้ขัด สบายใจดังเจอสวรรค์
comment31:ที่ต้องมาน้ำตาไหลให้กับรถเมล์ อาจเป็นเพราะว่าเชื่อใจระบบมากเกินไปมั้งครับ
พอเชื่อใจแล้วมาผิดหวัง ก็เลยต้องเสียใจเป็นธรรมดา
ยิ่งเมื่อเชื่อใจจนอยากจะชวนใครมาร่วมใช้บริการเหมือนกันกับให้มากๆ พอโดนกับตัวเองก็เลยเหมือนโดนทรยศ
ก็เป็นเรื่องเสียใจธรรมดาครับไม่ผิดหรอกที่จะร้องไห้

แต่ก่อนสมัยเรียนโน้น ผมก็เลือกที่พักดีแล้วว่ามีรถเมล์สายนี้ไม่ขาดสายแน่ๆ
มีครั้งหนึ่งรอรถสายนี้ยังไงก็ไม่มา ทั้งที่ปกติก็แทบจะวิ่งชนท้ายกันอยู่แล้ว
รอนานเท่าไหร่ไม่รู้ จนสุดท้ายผมเลยต้องเดินเอาเลย [Spoil] คลิกเพื่อดูข้อความที่ซ่อนไว้ที่ต้องเดินก็เพราะสมัยเรียนโน้นจนมากๆ (ตอนนี้ก็ยังจนอยู่) แต่ละเดือนที่แทบจะนับเหรียญใช้
พอเดินไปได้หลายกิโลแล้ว ถึงจะเห็นมันโผล่มา ก็เดินจนเหนื่อยแล้ว 
อารมณ์ตอนนั้นคงจะเสียใจแบบ จขกท.นี้ล่ะ เลยไม่ยอมขึ้นมันซะเลย ทนเดินต่อไปจนถึง ให้มันเจ็บใจให้พอ
comment32:สมัยเรียนเรางี้ สาย 140 ในตำนานอนุเสาวรีย์หรือประตูน้ำ ถ้าพลาดละก็รอเป็นชม.แถมแต่ละคันแน่นยิ่งกว่าปลากระป๋องปิดฝาอีกค่ะ คิดไปถึงตอนนั้นละขำตัวเอง เข้าใจ จขกท.เลย ระบบขนส่งมวลชนบ้านเรา 15-20 ปีที่แล้วเป็นยังไง วันนี้แย่กว่าเดิมอีก
comment33:เข้ามาบ่นด้วยคนครับ ของผมคือรถเสริมสีชมพู ซึ่งบริการแย่ลงกว่าสมัยรถขาวมาก โดยเฉพาะสาย 38 ที่จู่ๆ ก็ตัดสินใจวิ่งถึงแค่อนุเสาวรีย์ เลิกผ่านสวนจตุจักรซะอย่างนั้น โดยไม่มีการประชาสัมพันธ์ให้ประชาชนทราบเลย (อันนี้ยืนยันมาจากปากกระเป๋ารถเองเลย ว่าไม่มี 38 คันไหนผ่านจตุจักรแล้ว) แต่นี่ยังน่าเกลียดไม่พอ ยังปล่อยรถเสริมประตูน้ำมาวิ่งร่วมด้วยอีก ทั้งๆที่เลยจากประตูน้ำแค่ 3 ป้ายก็สุดทางแล้ว แถมคนขับยังไม่ยอมแขวนป้ายรถเสริมด้านข้างให้เห็นอีก เคยพลาดครั้งนึงนี่ เจอไล่ลงที่ประตูน้ำแบบปัดความรับผิดชอบ เสียความรู้สึกสุดๆ แถมเดี๋ยวนี้จำนวนรถก็น้อยกว่าแต่ก่อนราวครึ่งนึง

พอได้ยินข่าวรถเสริมจะขอขึ้นราคาเกือบเท่าตัว แล้วอ้างว่าขาดทุนนี่หมดคำพูดครับ เหลือไว้แค่คำสาปแช่งในใจ เมื่อไหร่เราจะมีตัวเลือกที่ดีกว่ารถพวกนี้ซะที? 😠😠😠
comment34:แท็กซี่นี่เพิ่งโดนเลยค่ะ จะไม่ทอนเงิน
เราเลยบอกแฟนว่าตังค์ทอนละ พี่แท็กซี่บอกไม่มีทั้งๆที่เหรียญตั้งอยู่ตั้งเยอะ
เราเลยเอาคืน5บาท ลงจากรถเลย
comment35:รอนานพอมาคนก็แน่นเป็นปลากระป๋อง จะไปเบียดอีกก็ยังไงอยู่ ต้องยืนรอคันต่อไป 
แท็กซี่แทบทุกคันที่เคยนั่งมันไม่ทอนให้ วันไหนเรามีเศษตังค์ให้มันครบนี่แอบสะใจ
ซื้อของขายของยังต้องทอน แล้วแท็กซี่มันมีสิทธิอะไรไม่ทอนตังค์ให้ผู้โดยสาร
comment35-1:จริงค่ะ
comment36:สมัยเรียนเมื่อหลายปีก่อน เราเคยรอสาย 21 2ชม. พอขึ้นรถได้ นั่งรถติดอีก 2ชม. ไปกลับรวมเวลา 6-8ชม. จะบ้าตาย
comment37:เกลียดระบบขนส่งคมนาคมของกรุงเทพมากจริงๆค่ะ บางเส้นมีรถเมล์แค่สองสาย เคยมีสองแถวมาวิ่งได้ 2-3 วัน ก็โดนคนเส้นใหญ่กำจัดทิ้งค่ะ 

สาย 17 กับ 149 สองสายนี้ก็เอาแน่เอานอนอะไรไม่ได้ค่ะ เคยรอ 2 ชม ก็ไม่มาค่ะ 
ส่วน 149 บางวันที่รถไม่เยอะ เช่นวันที่ราชการหยุดงาน เลยทุ่มสิบห้าจากพระราม 4 ไม่มีรถแล้วค่ะ แย่มาก 
ส่วนสาย 17 เคยนั่งวันเสาร์อาทิตย์ค่ะ 1 ชั่วโมงมาคันนึงมั้งคะ แล้วนัดเพื่อนไว้ แต่คนขับคือชิวเว่อค่ะ ขับช้ามาก น่าจะเหยียบไม่ถึง 50 เพราะขับไป-ไก่ย่างส้มตำข้าวเหนียวไปด้วยค่ะ จอด-หลายป้ายเลยค่ะ 

ส่วนเรื่องรอรถเมล์นานของสาย 17 เราโทรไปตามกับเบอร์ 1348 เกือบทุกวันค่ะ ซึ่งไม่ค่อยได้ประโยชน์ เปลืองภาษีประเทศมากเบอร์นี้ ไม่ช่วยเหลือก็ยุบๆไปค่ะ  เพราะเค้าได้แต่รับว่าเดี๋ยวจะ ว. ให้ ซึ่งเราไม่สามารถรู้ได้เลยว่าเค้า ว. ไปแล้วหรือจ้อจี้ เคยโทรตามเหมือนคนโรคจิตค่ะ ครึ่งชั่วโมง โทรแล้วโทรอีกๆๆๆ ก็ไม่มาค่ะ มีวันนึงฝนตกรอ 2 ชั่วโมงไม่มาตั้งแต่ 7 โมง จนโมโหมากค่ะ ลางานไปเลย มันมาตอน 9 โมง เคยขอเบอร์ติดต่อกับสาย 17 โดยตรง ให้เบอร์มั่วมาหมดเลยค่ะ บางเบอร์โทรไปก็ด่ากลับมาว่าไม่ได้ดูสายนี้ บางเบอร์โทรไม่ได้  บ้างก็ยังไม่เปิดใช้ บางเบอร์เป็นแฟกซ์ค่ะ ส่วนเบอร์ที่โทรติดคือไม่เคยมีคนรับสาย เดี๋ยวนี้ก็ไม่โทรตามกับ 1348 แล้วด้วยค่ะ เพราะคุยแล้วหงุดหงิดกว่าเดิม เทปที่ใช้เปิดก็โบร้าณโบราณ องค์การขนส่งมวลชนกรุงเทพจำกัดยินดีให้บริการ โลกเค้าไปถึงไหนแล้ว

สาย 88 อีกสายนะคะ เลิกคิดรอสายนี้ไปเลยค่ะ รอวันนี้อาจได้ขึ้นชาติหน้าค่ะ แล้วคนขับตีนผีแทบทุกคนด้วย เหมือนปวดขี้ตลอดเวลา เคยทำคุณตาตกรถเมล์ด้วยค่ะ จ่ายค่าเสียหายแค่ 5 พันบาท คุณตาอายุมากกว่า 80 แล้ว โชคดีว่าไม่บาดเจ็บอะไรมาก แต่เดินไม่ถนัดไปหลายเดือนนะคะ 

นอกจากปัญหารอรถนาน ยังมีรถเมล์เหม็นๆด้วยค่ะ เหม็นในตัวมันเองทั้งคัน เหม็นตลอดเวลา เจอคันนี้ทีไรก็เหม็นๆอับๆกลิ่นบอกไม่ถูกค่ะ สนิมเก่าๆหรืออะไร บางคันก็เส็งเคร็งเหมือนรถที่จะพังแล้ว ซาเล้งยังดูดีกว่าค่ะ รถเมล์บ้านเรานี่อนาถามากนะคะ เคยเห็นว่าเค้าใช้รถเมล์ที่โละมาจากประเทศอื่น มีงบซื้อสิ่งอื่นๆที่ไม่สร้างประโยชน์กันคนส่วนใหญ่มากมายนะคะรัฐบาลไทยทั้งหลาย แต่งบรถเมล์รถไฟฟ้าก็คงจะแบ่งกินกันจนไม่เหลือซื้ออะไรดีๆเพื่อมาพัฒนาในส่วนนี้ค่ะ สส เงินเดือนเป็นแสน เข้าไปหลับในสภา ยังไม่รวมสันดานตีนผีของคนขับรถเมล์ด้วยนะคะ สาย 8 สาย 6 งี้ค่ะ แล้วยังขับเก่งกันบ่อยด้วย ความใฝ่ฝันอดีตเดผ้กแว้นซ์ที่ผันตัวมาขับรถเมล์คือ Formula 1 ใช่มั้ยคะ เวลามีอุบัติเหตุก็ไม่มีปัญญารับผิดชอบค่าเสียหายค่ะ 

ก็จะมีคนพูดอีกว่า ซื้อรถสิ ขับรถ ประเทศไทยติดอันดับท็อปของคนขับรถแย่ที่สุดในโลกนะคะ คนมีเงินซื้อรถแต่ไม่มีปัญญาเป็นผู้ขับขี่ที่ดีเต็มท้องถนนค่ะ ประสาทกินแน่นอนค่ะถ้าขับรถ แล้วรถก็ติดมากด้วย 

เวลาได้ไปประเทศที่ระบบขนส่งเจริญมากๆแบบเกาหลีญี่ปุ่นจะรู้เลยนะคะว่าประเทศเรามันด้อยพัฒนามานานเกินไปแล้ว ไม่เข้าใจว่าประเทศอื่นเค้าก็มีโกงกินคอรัปชั่นเช่นกัน แต่เค้าก็พัฒนาปัจจัยพื้นฐานต่างๆได้ดี ประเทศนี้แทบไม่เห็นอะไรเป็นชิ้นเป็นอันเลยค่ะ ไม่ต้องไปเทียบกับประเทศเพื่อนบ้านนะคะ อายเค้า ไม่เกินสิบปี ทุกประเทศเพื่อนบ้านเจริญกว่าแน่นอนค่ะถ้าประเทศเรายังไม่พัฒนาเรื่องพื้นฐานแบบนี้ ไม่ต้องดราม่านะคะว่าประเทศที่พัฒนาแล้ว แต่คนในประเทศนั้นก็พฤติกรรมแย่หรือจิตใจไม่พัฒนาค่ะ เพราะประเทศนี้คือทุกอย่างแย่ค่ะ ถ้ามีเงินมีโอกาสดีๆก็ย้ายประเทศนานแล้วค่ะ เบื่อ
comment37-1:88นี่ทำใจได้เลยครับทั้งสายมีอยู่3คันพอดีที่ทำงานผมอยู่ใกล้อู่88 วันไหนได้ขึ้น88ไปทำงานนี่ดีใจกว่าถูกหวยอีกครับ
17 รถเยอะนะครับแต่สายนี้มันรถร่วมส่วนมาชอบวิ่งเสริมมาหมดระยะที่ตลาดบางปะกอกครับ คันที่วิ่งยาวไม่ค่อยจะมีเท่าไหร่
comment37-2:ประเทศนี้คือทุกอย่างแย่ค่ะ ถ้ามีเงินมีโอกาสดีๆก็ย้ายประเทศนานแล้วค่ะ เบื่อ

ผมโคตรเห็นด้วยเลยครับ
มีปัญหา บอกไปกี่รอบก็ไม่เอาไปแก้
แล้วพอบอกมากๆเข้าก็บอกว่า ชังชาติ อีก

ทำอะไรได้บ้างครับ ประเทศนี้
comment37-3:โอย...ให้คะเเนนไม่ทันเลยครับ
จัดหนักทุกบรรทัด
comment38:2ปีก่อน เคยรอ 32 จากปากเกร็ดจะไปหนามหลวง จำได้ว่าวันนั้นเป็นช่วงสายวันเสาร์ รถ32ผ่านมาอย่างต่ำ5คันแต่วิ่งเลนขวาตีรถเปล่าไม่รับคนหมดเลย เรารอจนร้องเรียนผ่านบอร์ดของขนส่ง กด sendก็ไม่ได้ เลยโทรไปร้องเรียน จากนั้นเลยตัดใจนั่งแท็กซี่แทน สรุปเวลาที่รอคือ3ชม.กว่า ก็ยังไม่ได้นั่ง... ไม่รู้ว่าเหตุผลอะไรถึงตีรถเปล่า
comment39:เข้ามาตบไหล่เบาๆครับ 

สมัยตอนผมเรียน ผมต้องนั่งรถเมล์สาย 16 เกือบทุกวัน
บางวันโชคดีก็รอประมาณครึ่งชั่วโมง
วันไหนโชคร้าย รอไปเถอะ เป็นชั่วโมงๆ
บางครั้งก็ต้องจำใจขึ้นแทกซี่ แต่ถ้าให้ขึ้นทุกวันคงไม่ไหวเพราะแพงไป

มีอยู่วันนึง ผมอ่านหนังสือที่คณะดึกเพราะเป็นช่วงสอบ
กว่าจะเสร็จก็เกือบ 2 ทุ่มได้ 
ออกมายืนรอรถเมล์ ผมรอประมาณ 2 ชั่วโมง ไม่มีวี่แววว่ารถจะมา
วันนั้นช่วงใกล้สอบเนอะ ผมนอนน้อยแทบทุกวัน
ความเครียดมันสะสม รถไม่มา เหนื่อยก็เหนื่อย เครียดก็เครียด ข้าวก็ยังไม่กิน แถมเงินก็ไม่พอขึ้นแท็กซี่
แต่มันอยากกลับมาอาบน้ำ นอนบนเตียงนุ่มๆ แอร์เย็นๆ
ผมเลยกะว่าจะโทรไปที่ call center ของ ขสมก. เพื่ออยากร้องเรียน
ปรากฎโทรไป 2-3 รอบ ไม่มีใครรับสาย

ตอนนั้นผมรู้สึกโมโหมาก ผมตัดสินใจเดินกลับบ้าน
เดินยาวประมาณ 8 กิโล เลาะริมฟุตบาทไปเรื่อยๆ
มีรถ 16 ผ่านไปหลายคันในระหว่สงที่เดิน
แต่ผมก็ไม่ขึ้น ผมอยากประชดระบบรถเมล์ ขสมก. ที่แสนจะห่วยแตก

แต่พอผมเดินผมยิ่งพบว่า ไม่ใช่แค่ ขสมก. ที่ห่วยแตก
ทางฟุตบาทกลับยิ่งห่วยแตกกว่า
มันมีอุปสรรคเต็มไปหมด
บางช่วงฟุตบาทแคบจนเดินแล้วแทบตกถนน
บางช่วงตัวหนอนพังจนเป็นหลุมบ่อ
มันไม่ใช่ทางเท้า มันเป็นทางอะไรก็ไม่รู้
ผมเดินเกือบ 2 ชั่วโมงกว่าจะถึงบ้าน

วันรุ่งขึ้นผมไม่ยอมแพ้ ผมคว้าจักรยานปั่นไปมหาลัย
กะว่าจะไม่ของ้อรถเมล์อีก
ผมทำแบบนี้ได้อยู่สัปดาห์นึง
จนวันสุดท้ายที่ผมเลิกปั่น
เพราะคนใช้รถ ขับรถไม่เห็นหัวจักรยาน
ผมเกือบโดนรถแท๊กซี่เฉี่ยว 
เพราะโดนแท๊กซี่ขับปาดหน้าผม
ผมคิดว่าเขาคงรำคาญว่าผมปั่นช้า
ในขณะที่มีรถเมล์ร่วมตามหลังผมพร้อมเปิดไฟสูงไล่
ผมคิดว่าวันนั้นเกือบเอาชีวิตไปทิ้งฟรีๆแล้ว

ด้วยสภาพความเลวร้ายของระบบขนส่งประเทศไทย
ซ้ำเติมด้วยความเลวร้ายจากผู้ใช้รถใช้ถนน
ผมตัดสินใจตั้งแต่วันนั้นว่า
ถ้าผมมีเงิน ผมจะต้องออกรถยนต์
ไม่ใช่เพราะความอยาก แต่เพราะความจำเป็น

นี่แหละครับ ประเทศไทย
comment40:เข้าใจและเห็นใจจริงๆ ค่ะ ไม่แปลกใจเลยที่คนส่วนใหญ่ยอมเป็นหนี้เพื่อซื้อรถมาขับ เพราะขนส่งมวลชนบ้านเรามันห่วยจริงๆ นั่นแหล่ะไม่ใช่แค่รถเมล์หรอก แทบจะทุกประเภทอ่ะบอกเลย..แม้แต่รถส่วนตัวบางคนยังทำตัวแย่ๆ ก็มากมาย เริ่มจากใครไม่ได้ก็เริ่มจากตัวเราเองนี่แหล่ะ พอคนทำดีมันขยายวงกว้างไปเรื่อยๆ สังคมมันก็อาจจะดีขึ้น..มั้งนะ (สงสัยเราจะกำลังเดินเล่นในทุ่งลาเวนเดอร์และเพ้อเจ้อกับความไม่มีอยู่จริงอยู่ช่ายม๊ายยยยยย 😅😅😅😅)
comment41:นี่รอแทกซี่ 10 คันก็ไม่ไป ร้องไห้เหมือนกัน 😞
comment42:เราเข้าใจเจ้าของกระทู้ดีนะ บ้านเราฝั่งธนฯ แต่ก่อนเรียนแถวอโศก เดินจากอโศกไปประตูน้ำประจำ เพราะขึ้นรถเมล์แล้วมันก็นิ่งอยู่กับที่ไม่รู้ว่าจะขึ้นมันทำไม  ตอนนี้ทำงานก็พระรามสี่ เลิกงานกลับบ้านรู้สึกงงๆกับชีวิตว่าจะกลับบ้านทางไหนดี รถเมล์เป็นทางที่ประหยัดสุด สะดวกสุด ต่อเดียวถึง มองไปทางไหนรถมันก็ติดไปหมด ยิ่งถ้าฝนตก หรือสิ้นเดือนบวกเข้าไปด้วยแล้วก็เผื่อๆใจไว้เลย ไม่มีเร็วกว่าสามทุ่มแน่นอน 

เวลาเดินทางนี่มันบั่นทอนพลังชีวิตจริงๆ ถ้าเสียเวลาเดินทาง หรือรอรถเมล์น้อยลงวันละครึ่งชม เดือนนึงเราจะได้เวลาเพิ่มสิบชั่วโมง ปีนึง 120 ชั่วโมง หรือ 15 วัน ..  เลยทีเดียว ซึ่งเวลานี้ของแต่ละคนมันสามารถเอาไปทำอะไรได้เยอะแยะเลยนะ.. 

ทุกวันนี้เรียกว่าต้องโคตรอดทนในการใช้ระบบขนส่งสาธารณะเลย และหวังว่ามันจะดีขึ้น ถ้าทุกคนช่วยกันเรียกร้องสิทธิที่ตัวเองพึงได้พึงมี 

เราเคยเจอรถเมล์แอร์เสีย ตอนเมษา อากาศร้อนๆเหงื่อแตก แต่กระเป๋ารถเมล์ก็ต้อนคนขึ้นรถจนเราจะเป็นลม เราเลยโทรไปร้องเรียนขนส่งมวลชนเดี๋ยวนั้น กระเป๋ารถเมล์ถึงจะแก้ปัญหา

เราเคยเจอคนขับรถเมล์ไปดูหนังไป โมโหมากกกก ทำอะไรไม่ได้ ทำได้แค่โทรร้องเรียนกับขสมก. ก็มีเจ้าหน้าที่โทรกลับว่ารับเรื่องเรียบร้อย จะตักเตือนพนักงาน ถึงแม้สุดท้ายแล้วเราก็ไม่รู้ว่าเค้าได้ทำอะไรไหม  แต่เราก็ได้ทวงสิทธิ์ที่เราควรได้ละ เราอยากให้ทุกคนช่วยกัน อย่างน้อยก็เป็นแรงเล็กๆช่วยกันพลักดันให้เกิดการพัฒนา
comment43:ล่าสุด​นี่​เลยค่ะ​13/6/61​จำขึ้นใจ

รอรถหน้าโรงแรม​เวสทิน​แถวอโศก​จะ​ไป​ปากน้ำ​ ช่วงห้า​โมง​เย็น​ยัง​เห็น​รถ​วิ่ง​เรื่อยๆ​พอเลิกงานหกโมง​ รอรถถึงสองทุ่ม​ยังไม่มีวี่แวว​สักคัน​ คือ​ถ้ารถวิ่งทุก15นาทีมันก็ต้องมีมาเรื่อยๆ​แต่นี่2ชม.ยังไม่มีสักคัน​ (511อ่ะมี​แต่เราไม่ชอบรถแอร์มันเหม็นอับ)​สุดท้ายต้องนั่ง​รถ​สาย2มาลงสำโรงแทน​

สรุป​เลิกงานหกโมง​ถึงบ้านที่ปากน้ำสี่ทุ่ม​


BTSไม่ขึ้นเพราะคิดว่ายังไงรถเมล์ก็เยอะจะได้ประหยัด​หน่อย​ ตามวิถีคนเมืองไม่ไหวที่ไหนได้...
comment44:นี่เป็นสาเหตุนึงที่เรายอมออกจากงานย่านกลางเมือง เพื่อหางานใหม่ที่ใกล้บ้านมากขึ้น หรืออย่างน้อยต้องขับรถไปทำงานได้ รับไม่ไหวกับระบบขนส่งเมืองไทยจริงๆ
comment45:เข้าใจมากๆ เคยเกือบร้องไห้เหมือนกัน คืออนาถในความทุเรศของระบบบริหารบ้านเมืองเรา โมโหที่คนชั้นกลางอย่างเราเลือกคนที่เราคิดว่าดีที่สุดมาช่วยทำให้ประเทศพัฒนา เจริญก้าวหน้า มาช่วยดูแลภาพความเป็นอยู่ของเราให้มีมาตรฐาน เห็นใจคนที่ไม่มีรถส่วนตัวบ้าง แต่ดันมาถูกพวกคนที่สุขสบายแล้วแค่หยิบมือของประเทศทำลาย  รู้สึกพาลไปหมด ในที่สุดก็ถึงวันที่มีรถเป็นของตัวเอง ถึงใครจะบอกว่าซื้อรถมีแต่ค่าใช้จ่าย แต่บอกเลย ใครไม่เคยเจอสถานการณ์แบบที่ จขกท เจอ ไม่เข้าใจหรอก ณ ตอนนั้นคือ เรารอรถโดยสารเพื่อจะกลับบ้าน รอตั้งแต่หกโมงเย็น จนสี่ทุ่ม ไม่มีเลย คันที่เราต้องการขึ้น มีมา 2  คันนานๆ ทีก็ดันตีรถเปล่าวิ่งขวาสุด อีกคันก็มีคนอยู่บนรถไม่ถึง 10 คนซิ่งมาแต่ไกล ไม่ยอมเข้าป้าย ทั้งที่ปกติต้องเข้า หมดความอดทนมาก ตะโกนในใจคนเดียว พวกuึงเป็นเxี้ยอะไรกันห๊ะ จะรีบไปตายกันรึไง ถามตัวเองซ้ำๆ ทำไมเราต้องมาเจออะไรแบบนี้ด้วยวะ เป็นวันที่เซ็งสุดๆ รู้สึกเสียเวลาชีวิตมาก หาทางมีรถส่วนตัวให้ได้ดีที่สุด จะรถอะไรก็ได้ ดีกว่าง้อรถขนส่งสาธารณะ
comment46:น้ำตาไม่ไหล แต่รู้สึกแปลกๆ
เดินผ่าน รพ.ตากสิน คนไข้รถเข็นรอ รถ taxi แต่ไม่มีรถวิ่งเข้าไปรับสักคัน
รถติดยาวไปถึง แยกท่าดินแดง

เดินผ่าน ท่าเรือคลองสาน หญิงตั้งครรภ์ นักเรียน คนทำงาน ยืนรอรถเมล์ บางสาย ด้วยความหวัง
รถเมล์สายซ้ำๆ กัน ต่อคิว วิ่งผ่าน ถนนเจริญนคร ดุจคล้ายขบวนรถไฟ
comment47:เราเข้าใจ จขกท ค่ะ เข้าใจมากๆ มันเป็นสิ่งที่คนขึ้นรถเมทุกคนต้องเคยเจออะ หลายครั้งมากที่เรารุสึกโกรธประเทศนี้ น้อยใจมากๆว่าทำไมเราต้องเอาเวลาชีวิตมาทิ้งกับอะไรแบบนี้ เวลามีค่าที่เราสามารถเอาไปทำอะไรได้อีกตั้งเยอะ

เราเป็นคนชนชั้นกลางถึงล่าง ไม่มีรถ ชอบใช้บริการรถสาธารณะ แล้วมีโอกาสดีได้บริษัทพาไปตปทบ่อยๆ ทั้งในเอเชียที่เจริญ และยุโรป พอไปเจอขนส่งมวลชนบ้านเค้า มันยิ่งทำให้เราอยากร้องไห้จริงๆ มันน้อยเนื้อต่ำใจอะว่าคนบ้านเค้าที่รากหญ้าระดับเดียวกับเราแท้ๆ กลับไม่เคยต้องมากังวลเรื่องนี้เลย เค้าดูแลปชชเค้าดีมาก ไม่ถึงกับสบาย แต่ต้องสะดวกเป็นสำคัญ การเดินทางเป็นเรื่องเล็กจิ๋วในชีวิต เอาเวลาไปพัฒนาเรืรองอื่นได้อีกมากมาย เราน้อยใจมากทุกครั้งเวลากลับไทยละพบว่า คุณภาพชีวิตคนใช้รถเมล์บ้านเรา มันดูไร้ค่าเกินกว่าที่จะมีใครมาสนใจทำให้มันดีขึ้นจริงๆ
comment48:เคยเป็นมาก่อน ตอนนี้เราช่างแม่มแล้ว ขับรถมาติด ยังไงก็ถึงบ้านด้วยมือด้วยตีนตัวเองแน่ๆ
เรากินข้าวในได้รถด้วย ตอนนี้เหลืออย่างเดียว ยังไม่ได้เข้าห้องน้ำในรถ
เราเห็นใจทุกคนในกรุงเทพฯที่ต้องรอรถสาธารณะนานๆ ยิ่งช่วงนี้หน้าฝนมันโคตรแย่...
comment49:เข้าใจจขกท.เลยค่ะ แต่ที่เราเจอบ่อยๆ ไม่ใช่รอนานกว่าจะมาแต่ขับช้ามาก จอดแช่นานๆ จนเราไปไม่ทันบ่อยๆ
เป็นรถบัสข้ามจังหวัดนะคะ ระยะทางจากต้นทาง-ปลายทางประมาณ 260 กม. ปกติใช้เวลาวิ่งราวๆ 6 ชม.
ซึ่งเราก็จะนั่งรถสายนี้แหละ ออกจากบขส.ต้นทางที่บ้านเพื่อไปจังหวัดข้างๆ 
ระยะทางประมาณ 65 กม. รถบัสทั่วไปรวมสายอื่นๆ ด้วยที่วิ่งผ่านปกติใช้เวลาวิ่ง 1-1.15นาที  
ส่วนใหญ่เราก็ไม่ได้มีธุระรีบร้อนอะไรมากมาย ไปเยี่ยมเพื่อนเยี่ยมคนรู้จักเดือนละ 1-2 ครั้ง 

วันนึงคนรู้จักที่เราชอบเค้ามาก แบบเป็นไอดอล นับถือสุดๆ อยากเจอสุดๆ กลับมาเยี่ยมที่นั่นค่ะ 
แล้วมีเวลาแค่ 6.00-7.00น.เท่านั้น ที่จะได้พบเค้าช่วงที่เค้าแวะไปหาคนรู้จักเราที่นู้นเหมือนกัน
คืนนั้นเรานอนไม่หลับเลยล่ะค่ะ รีบไปรอเพื่อจะขึ้นรถเที่ยว 4.30 น. ซึ่งเป็นเที่ยวแรกสุดของวัน
แต่ปรากฏว่ารถเที่ยวนั้นคนขับไม่มา (อ้าวเฮ้ย แล้วจะพิมพ์ในตารางเดินรถทำไม)  
ก็เลยต้องรอเที่ยว 5.00น. แทน ก็ได้ขึ้นรถสมใจ แต่รถขับช้ามากถึงมากที่สุด ขับไปจอดแช่รอคนเก็บตั๋วอีกเกือบๆ ครึ่งชั่วโมง
ตอนนั้นเราเริ่มกังวลใจสุดๆ แล้วค่ะ แรกๆ พยายามคิดว่าเดี๋ยวคงขับเร็วชดเชยเวลาหรอกมั้ง แต่ก็ไม่เลย
พอใกล้ 6.00 น. แต่รถไปไม่ถึงไหนซักที น้ำตาเรารื้นแล้วพยายามกลั้นไว้ จนทนไม่ไหวร้องไห้ออกมาเลยค่ะ 
กลัวว่าไม่ได้เจอแล้วแน่ๆ ถ้าไม่ได้เจอครั้งนี้เราก็ไม่รู้ว่าเมื่อไหร่จะได้เจอกันอีก จะกี่ปี กี่เดือน
ฝนก็ตกข้างนอกได้บรรยากาศสลดอีกตะหาก เป็นเดือนมิถุนาเหมือนกันปีนั้น
สุดท้ายก็ไปถึงนู้นเวลา 6.50 น. เรารีบลงรถวิ่งข้ามถนนไปทันที สุดท้ายก็ได้พบและคุยกันนิดๆ ค่ะ 
ดีใจมากได้ถ่ายรูปรวมกันหลายๆ คนโดยที่มีเค้าด้วย

ตอนขากลับเคืองคนขับรถเที่ยวนั้นมากเลย แล้วก็ยังเจอเหตุการณ์ขับช้าเลทไป30นาที ยัน1ชม. ทั้งๆ ที่รถไม่ได้เสีย แต่ไปจอดแช่ ขับกินลมชมวิวทำเอาเสียแพลนไปหมด 
ถ้าถามว่าอะไรที่เราอยากให้ประเทศเราพัฒนาขึ้น เรื่องขนส่งสาธารณะนี่เป็นอันดับหนึ่งในใจเราเลย  มาตรงตามเวลา หรือไม่เลทเกิน 5 นาที ตารางเดินรถเชื่อถือได้ แต่มันคงเป็นแค่ความฝันTT
comment50:เรื่องนี้ไม่ใช่เรื่องเล็กๆ แต่พวกเราก็ทำได้แค่บ่นกันต่อไป คนมีอำนาจเขาไม่ได้ลงมานั่งรถเมล์กับพวกเรา ปัญหาเลยแก้ไม่ได้สักที
comment51:หัวอกเดียวกันเลยคับ งานผมเป็นกะ ถ้าวันไหนวิ่งดึกกลับเช้ารถเมล์ว่างและมีตลอด ถ้าเช้าเลิกเย็น หรือ บ่ายเลิกดึก บันเทิงกันเลยครับ เต็มทุกคันรถและมาช้ามากๆ รอไปเหอะชั่วโมงนึง คันที่ผมโดยสารมีไม่กี่สายที่นั่งคับ พอมีมอไซค์ก็สะดวกมาก จะเวลาไหนก็ชิล ค่อยๆไปขับระวังเอา เจอด่านก็รับกรรมเอาใบขับขับขี่ยังไม่มี 5555 สู้ๆคับ ^^
comment52:ต้องวางแผนในการเดินทางสถานเดียวคะ การเดินทางในกรุงเทพ เป็นอะไรที่ยุ่งยากแอนด์ลำบากมาก ถ้าเราไม่คุมกำเนิดรถยนตร์ส่วนตัว ชะตากรรมของชาวกรุงจะดำเนินต่อไป อยากให้หาทางขึ้นรถไฟฟ้านะ ชีวิตคุณจะดีมากกกก ร่วมด้วยหากฟังจส100 สวพ91 Update สถานการณ์ เราจะพยากรณ์การเดินทางได้ว่าควรจะใช้อะไรหรือเส้นทางไหน ชีวิตอาจดีขึ้นนะ จะบอกให้  / ก่อนที่รถไฟฟ้าสีม่วงจะเสร็จ ชีวิตแย่มากค่ะ แต่พอสีม่วงเสร็จ ชีวิตเปลี่ยนเลยค่ะ 
P.S. ทำงานเป็นกะค่ะ คิดว่าโชคดีระดับหนึ่งเพราะไม่ต้องแย่งรถเมล์กับคนทำงานออฟฟิส คุณเข้า 8.30 เราเข้า เจ็ดโมง เข้าเที่ยง ออกสี่ทุ่มเป็นต้น
comment53:ยากจนก็ต้องทำใจ เพราะนี่คือ ไทยแลนด์สไตล์ 
ส่วนพวกมีมากหน่อย บางทีมาเป็นขบวน ปิดถนนไปอีก
comment54:แท็กซี่ หรือ มอไซรับจ้างเลยค่ะ แล้วไปต่อสายอื่นที่อยู่ใกล้ๆ และไปได้หลายสาย
ดึกแล้ว  ยิ่งรอ ยิ่งอันตราย น่าเบื่อ เสียเวลาพักผ่อนค่ะ
comment54-1:ขอเงินค่ารถหน่อย
comment54-2:ถ้าไม่มีก็รออยู่อย่างงั้นแหละ
comment55:เหตุผลหลักที่ยอมลาออกจากงานที่ดีมากๆมาอยู่ต่างจังหวัดเพราะเครียดเรื่องรอรถเมล์ ขนาดที่ทำงานเรามีรถตู้รับส่งนะ แต่บางวันพลาดรถตู้นี่ หายนะเลย นั่นมันสามสิบปีที่แล้วนะ ควรย้ายหลายๆหน่วยงานออกมาต่างจังหวัดได้แล้ว ลูกเราสิเลือกเรียน ปตรีที่กทม แล้วทำงานต่อ เขาบอกไหว เขายังสาว พอสงกรานต์ได้หยุดกลับบ้าน ลองไปสมัครงาน พอได้ รีบกลับไปลาออก ไม่ปรึกษาใครเลย บอกว่าเสียดายเวลาเดินทาง วันๆ หลายชั่วโมง
comment56:ถ้ารีบเเท็กซี่    ถ้าชิลๆ นั่งรอรถเมล์ปายยยยยยย.......

คาดเดาเวลาไม่ได้ นั่งรอต่อปายยยยยยย

ขี่มอไซด์ดีกว่าครับคล่องตัว อิสระ กะ เวลาได้
comment56-1:ขอเงินซื้อมอไซค์. กะค่าแรงหยุดงานสอบและต่อใบขับขี่หน่อย
comment57:ก็ว่าอยู่ตอนเช้าวันที่ 15 ประมาณ.7:30 ช่วงพระราม 2 รพ.บางมด  ขาเข้า 141 สีส้มมา แล้วไม่ถึง 2 นาที 141 สีขาวตามมาติดๆ.

 ผมว่าปัญหาอยู่ที่คนมีอำนาจปล่อยรถนะ
comment58:เราก็เคยร้องไห้เพราะรถเมล์ไม่มาเหมือนกัน
รอนานมาก เหมือนรออะไรอยู่ก็ไม่รู้ ไม่มีจุดหมาย
เหมือนจะเป็นเรื่องเล็ก แต่ไม่ใช่เลยนะ
comment59:สมัยทำงานแถวสะพานควายหอพักเราห่างออฟฟิศไม่ถึงสี่กิโลเมตร แต่บางทีใช้เวลาชั่วโมงกว่าเพราะรอรถเป็นชั่วโมงๆเข้าใจว่ามันน่าหงุดหงิดจริงๆ คนทำงานบางวันมันก็เหนื่อยเกินกว่าจะเดิน วินมอไซต์ก็ทั้งแพงทั้งเสี่ยงตาย แทนที่จะได้เอาเวลารอรถไปทำอย่างอื่นเสียเวลาจริงๆ
comment60:133 ก็เช่นกัน นึกจะไม่มาก็รอไปจนกว่าจะมา เราไปทำงานสายเพราะรถเมล์มาไม่ตรงเวลาบ่อยมาก บอกฝ่ายบุคคลก็ไม่ช่วยอะไร

เราออกจากบ้าน 6 โมง เพื่อไปให้ถึงที่ทำงาน 8 โมงตรง 1 ชั่วโมงคือเผื่อเวลารถเมล์งอแงกับเมียไม่ยอมออกจากอู่หรือวิ่งลากสายกวาดผู้โดยสาร(วิ่งช้าๆเก็บคน) อีกชั่วโมงคือระยะเวลาเดินทาง

ถ้าวันไหนเกิดเหตุรถสิบล้อไฟไหม้ตรงเมก้า หรือรถพ่วงเสียตรงบุญถาวรคือต้องแท็กซี่อย่างเดียวเลยเพราะ 2 ชั่วโมงไม่พอ

ช่วงนี้ดีหน่อยตรงที่มีอีกสายหนึ่งเพิ่มขึ้นมาคือ R26E (ซึ่งก็ชอบวิ่งเลนขวาสุด แล้วเวลาโบกเรียกก็เข้าป้ายไม่ได้ ชิหอออออยเอ้ย!!!)
comment61:มีคนเคยบอกว่า ที่ เช กรูวาร่าไม่ยอมเป็นปธน.ของคิวบานั้นเพราะรู้ว่า"ระเบิดสถานีขนส่งมันง่ายกว่าทำให้รถขนส่งมวลชนวิ่งได้ตรงตามตารางเวลา"
comment62:เราเข้าใจ จขกท ค่ะ เรารอ 536  นานมากกกกกกก เป็น ชม. ก็เคย บางทีโบกไม่จอด  บางทีมาหมดระยะ ทั้ง2คัน รอแล้วรออีก รอจนน้ำตาตกในหมดจะไม่มีน้ำตาแล้ว
ส่วน 14 หลายคันชอบจอดแช่ แช่เข้าไป แช่อยู่นั้นอะ

***เลิกงาน 5โมง ถึงบ้าน 1 ทุ่มกว่า เวลาทั้งหมด  รอรถจ้า บางทีรถก็ติดด้วยจ้า
comment63:เข้าใจเลยครับ
สมัยเรียนเมื่อ 20 ปีก่อนก็เคย รอนานขนาดนี้แหละ รอจนไม่รู้จะทำไง เงินก็ไม่ได้มีพอจะนั่งแท็กซี่ ได้แต่รอแบบไร้จุดหมาย รอจนร้องไห้จริงๆ

โคตรอนาจกับขนส่งมวลชนประเทศเรา มันเป็นทั้งระบบที่รํบไม่สนใจ เพราะฐานเสียงก็น้อย จะแก้ให้ขาดก็กระทบกับพวกใช้รถยนต์ ที่มีคนใช้เยอะ และบ.ผู้ผลิตก็เป็นทุนใหญ่ ทำให้คนเลิกใช้ก็กระทบ ตัวเลข GDP

จะแก้มันไม่ง่าย แต่มันก็ไม่ได้ยาก แค่ทำในสิ่งที่สมควร ทำอย่างมีวิสัยทํศน์ที่หวังดีต่อประชาชนส่วนรวม
คือ บังคับทำบัสเลนให้จริงจัง ไม่ให้รถส่วนบุคคลเข้ามาใช้ โดยเฉพาะในชั่วโมงเร่งด่วน ที่ให้เฉพาะรถเมล์และรถรับส่งนักเรียนเท่านั้น ที่ใช้ได้
รถส่วนบุคคลจะติดยังไงก็ช่าง ... แต่คนที่อยู่บนรถขนส่งมวลชนถึงที่หมายเร็วที่สุด 

รถติดไม่มีวันแก้ได้หรอกครับ ขนาดรถยนต์บ้านเราแพงกว่าต่างประเทศตั้งเกือบ 2 เท่า รถยังติดมากที่สุดในโลก มันก็ชัดเจนอยู่แล้ว
เพราะคนที่เห็นว่ารถพอขับได้ ก็อยากเอารถตัวเองมาขับ และจะขับอยู่จนกว่าจะติดจนทนไม่ไหว และมีทางออกอื่นที่ดีกว่า

บัสเลนคือคำตอบนี้ มันคือทางออกของคนที่ไม่อยากเจอรถติด จะยอมจอดรถไว้ที่บ้าน มาขึ้นรถเมล์ เพื่อให้ใช้เวลาน้อยลง
เหลือแต่รถบนถนนที่จะเป็นต้องใช้จริงๆ เช่น รถขนของ หรือพวกที่จำยอมขับไปเพราะอาจจะต้องตระเวนทำงานหลายที่ หรือมีของต้องติดไปด้วยหิ้วไม่ไหว

ผมคิดว่า ไม่ใช่รัฐจะคิดไม่ได้ รัฐคิดได้ แต่ไม่กล้าทำ เพราะทำแล้ว ช่วงสมัยแรกรับรองว่าโดนด่าเละแทะ จากพวกที่ใช้รถส่วนตัว
แถมทำให้ยอดขายรถตกลงด้วยแน่นอน โดยเฉพาะใน segment ล่างๆ
แล้วหน้าไหนมันจะไปกล้า
comment64:ต้องรอ 3 ชั่วโมง ต้องรอโดยที่ไม่รู้ว่าจะมาเมื่อไหร่ มันมากเกินไปจริงๆ ค่ะ 
 ปัญหานี้ต้องได้รับการแก้ไข จะเป็นไรไหมคะ หากจะรบกวนให้เจ้าของกระทู้ แจ้งในเว็บของข่นส่ง ให้เขารับรู้เรื่องโดยตรงและแก้ไข 
 เว็บนี้ค่ะ เว็บของกรมขนส่ง https://www.dlt.go.th/
comment65:เคยยืนรอรถ 1 ชั่วโมง 
ดีใจรถเมย์สายที่เราต้องการผ่านมาแล้ว
ไอ!!! ไม่จอดครับวิ่งเลนขวายาวๆ 
อารมณ์ตอนนั้นอย่างโมโห
comment66:RIP ขนส่งมวลชนไทย
comment67:เป็นเหมือนกัน195 กว่าจะมารอเป็นชาติ
บางทีรอเกือบ2ชม. ว๊อททท รอจนท้ออ
comment68:ล็อกอินเข้ามาบอกเลยว่าเกลียดการรอรถเมล์มาก
ตอนเด็กรอจนท้อคิดว่าโตมาต้องซื้อรถให้ได้ เพราะไม่อยากเจออะไรแบบนี้อีกแล้ว
เสียเวลาและเสียใจ
บางทีอยู่บนสะพานลอยเห็นคันที่จะขึ้นสองสามคันออกันจอดป้าย พอวิ่งลงไปขึ้นมันผ่านไปหมดแล่ว รออีกทีหลายชั่วโมง
comment69:สามทุ่มไม่ใช่เวลารถหมดแต่ก็ใกล้แล้ว เป็นผมคงไม่รอแล้ว
comment70:เคยรอนานกว่าสามชั่วโมงเช่นกัน พอรถเมล์สายที่รอมา...ไม่จอดป้ายอีก รอต่อไป
อย่าไปหวังอะไรกับระบบขนส่งสาธารณะเลย
comment71:เราก็เคยร้องไห้
สมัยเรียนมหาวิทยาลัย เราจะกลับบ้านวันสุดสัปดาห์
แต่เหมือนอาทิตย์นั้น  มีทั้งค่าชีท ค่านั่นนี่ทำให้เงินเราไม่มีพอ จำได้ว่า มีเงินแค่15บาท เพื่อกลับบ้าน
แม่ให้เราอาทิตย์ละ700บาทค่ะ อาศัยอยู่กรุงเทพย่านอโศก ค่าครองชีพไม่ต้องพูดถึง

อาทิตย์นั้นตั้งใจว่า จะนั่งรถเมล์ฟรี เข้าไปที่ตัวเมือง(จังหวัดปทุมธานี) แล้วจากนั้นจะใช้ 15บาท นั่งรถเมล์เข้าบ้าน
ปรากฏว่า วันนั้นไม่มีรถเมล์ฟรีเลย คือรอนานมาก ร่วมๆ4ชั่วโมง ทั้งที่ปกติเวลาไปเรียน ก็มีรถเมล์ฟรีตลอดเลย
ไม่ใช่แค่รถเมล์ฟรีนะ รถสายปกติก็ไม่มา มาก็มาแบบติดกันเลย สองคันไรงี้

รู้สึกเหนื่อยมากเลยวันนั้น ข้าวก็ไม่ได้กิน ท้อ ก็เลยโทรหาแม่ แม่ก็โอนเงินมาให้กินข้าวด้วย ฮ่าา
แล้วก็ได้กลับบ้าน
comment72:เป็นเหมือนกันครับ บางทีถ้าไม่รีบ ก็ประมาณว่า แข่งกันว่าใครจะอึดกว่ากัน ระหว่างคนรอ กับรถเมล์

บางทีก็ชนะ บางที ก็ยอม
comment73:เข้าใจจขกท.เลยค่ะ เคยนั่งรถเมล์จากมหาลัยกลับบ้าน ออกมาพร้อมเพื่อน มหาลัยอยู่กทม. บ้านเราอยู่นนทบุรี เพื่อนอยู่ชลบุรี เพื่อนถึงบ้านก่อนเราอีก 555
comment74:ผมก็เคยรอนานๆแบบนี้แหล่ะ เข้าใจความรู้สึกฮะ
บางคนอาจสงสัยว่า ทำไมไม่ไปต่อคันอื่น

คือมันไม่สะดวกไง รถเมล์มันก็มาของมันอยู่เรื่อยๆนะ.....เห็นไกลๆลิบๆหลังไฟแดงนู่น  เป็นใครก็ต้องมีความหวังว่าใช่กันทุกคนแหล่ะ
แต่ปรากฏว่ามันไม่ใช่สายเราซักทีไง 

รอไปรอมา จากหงุดหงิด ก็กลายเป็นเริ่มปลงสังเวชกับชีวิต คิดว่าเฮ้ยยชีวิตเราทำไมต้องมาทนอะไรแบบนี้ด้วย
แต่ถ้าจะละหนี แว่บนึงในความคิดว่า และถ้าปรากฏว่าคันที่เห็นไกลๆนั่นใช่ล่ะ เราก็จะยิ่งหงุดหงิตเข้าไปใหญ่

แต่ถ้าเรารอจนได้ขึ้น มันก็จบแล้วนะ.......อะไรแบบนี้แหล่ะฮะ
comment75:...ผมยังไม่ร้อง แต่แบบบรรยายไม่ถูก ผมจะมาแชร์ประสบการณ์และมุมมองผมเกี่ยวกับรถเมล์ให้ได้อ่านกัน...

ผมเรียนจบทำงานมา 6 ปีละ ผมใช้บริการรถโดยสารสาธารณะมาโดยตลอด ตั้งแต่สมัยเรียนมัธยม รถเมล์ไทยเป็นอะไรที่รอนาน นานจริงครับ สายที่เรารอไม่มา มาแต่สายที่เราไม่ได้ขึ้น ผ่านมาบ่อยด้วย สายที่ไม่ได้รอเนี่ย ซ้ำกันไม่รู้กี่คัน แต่ผมก็ไม่เคยรอถึง 2 ชั่วโมงนะ รอนานสุดชั่วโมงนึง ตลอดระยะเวลาที่ผมใช้บริการรถเมล์ไทย ที่ผมรู้สึกว่ามันแย่ แย่มากที่สุดคือ ทั้งคนขับและกระเป๋า ให้บริการเหมือนไม่มีใจรักในงาน เหมือนมีหน้าที่มาขับ มาเก็บตัง ให้ผ่านไปวันๆ ดูได้จากการใช้คำพูดกับผู้โดยสาร การขับรถที่เร็ว หวาดเสียว ขับปาดซ้ายปาดขวา แต่ก็มีกระเป๋า คนขับ ที่บริการดี แต่ผมเจอน้อยมากๆ เห็นแล้วสงสารทุกที พวกผู้โดยสารที่มีอายุ ใช้บัตรประชาชนเป็นส่วนลดค่าบริการ ทำไมกระเป๋ารถต้องใช้น้ำเสียง ใช้คำพูดกับเค้าเหล่านั้นไม่ดี ค่อยๆพูดค่อยจากันก็ได้ ผมเจอบ่อยมากเลยฟังแล้วบางทีก็ขึ้นเหมือนกัน แล้วการขับรถปาดไปปาดมา มีช่องมุดได้ มุดหมด นึกว่าขับรถเล็ก คนที่ยืนก็แทบล้มกัน บางคันขับเร็วมากจริงๆ มีครั้งนึงผมนั่งมาจากบางพลัด คนลงแทบหมดคัน เพราะรถขับเร็วมากกกก ส่วนราคาค่าโดยสารปรับขึ้นมาโดยตลอด แต่สิ่งที่ไม่เคยมีการปรับการพัฒนาเลยคือการบริการของพนักงานเก็บเงินและพนักงานขับรถ ผมว่าถ้าปรับให้มีมาตรฐานดีกว่านี้ จะน่าใช้บริการมากกว่านี้ครับ  

ยังไงก็ต้องก้มหน้าก้มตาใช้บริการต่อไป ที่นี่ประเทศไทย V V
comment76:ยังไม่เคยเจอรอรถนานแต่นั่งบนรถติดนาน 3 ชั่วโมงกว่าซึ่งสถานที่ไปก็ไม่ไกลจากสุขุมวิทอโศกไปอนุสาวรีย์ เรานี้คิดว่านั่งไประยองซะอีกหลังจากนั้นก็ไม่นั่งมันอีกเลยใช้แต่บีทีเอส
comment77:ความล้มเหลวของระบบการบริหารประเทศ 
ไม่โกงกิน ก็มีถนนดีๆใช้ มีรถขนส่งดีๆวิง มีความเจริญไม่กระจุกตัวแออัด มี....
comment78:20 ปีก่อน เข้ามาเรียนใน กทม. รถก็ติดมากมายแล้ว 
สมัยนั้น ต้องขึ้นรถเมล์จากประชานิเวศน์ 3 มาเรียนสวนดุสิต
ถ้าออกเช้าจะนั่งสาย 70 ไม่เกินชั่วโมงก็ถึง ค่ารถ 3.50 (ปอ.10 กว่าบาทมั้ง)
แต่ถ้าออกมาสาย จะนั่งสาย 24 ทางด่วนลงพระราม 6 แยกตึกชัย ต่อรถอีกทอด
สมัยนั้น รถเมล์ไม่ค่อยขาดระยะ แต่รถติดไม่ต่างกับปัจจุบันเท่าไร 
เคยต้องเตรียมค่ารถแค่ขาไปร่วม 100 บาท เผื่อเหตุการณ์รถติดวินาศสันตะโร
ส่วนขากลับ แล้วแต่วาสนา ...

เวลาผ่านไป ปัญหาเดิมๆยังคงอยู่ ที่เพิ่มเติมคือ ความเก่าของรถโดยสาร
ปริมาณรถยนต์ส่วนตัวที่เพิ่มขึ้น การขับขี่ที่ซันไร มักง่ายไร้สำนึกของบางคน... หลายๆคน
ทำให้เราเลือกหาที่พักใกล้ทำงาน เพื่อลดความเครียดจากการใช้เวลาบนรถโดยสาร
เวลาเราเดินไปกลับระหว่างที่พักกับที่ทำงาน เรามองบนถนนทีไร ก็นึกเห็นใจคนที่ต้องทนรถติด
ไม่ว่าคนนั้น จะใช้รถส่วนตัว หรือรถสาธารณะ เพราะรถติดมันบั่นทอนทั้งเวลาและสุขภาพจิตจริงๆ

อาจจะด้วยความที่เราเป็นคนต่างจังหวัดมาทำงาน เลยสามารถเลือกที่พัก เลือกความสะดวกเท่าที่จะเลือกได้
แต่คนที่มีบ้าน มีภูมิลำเนาเป็นคนเมือง หรือโดยรอบ กทม. แล้วต้องทำงานไปกลับบ้านตัวเอง ถ้าไม่ได้อยู่ย่านเดียวกับที่ทำงาน
เรามองว่ามันเหนื่อยมาก ไหนจะความเครียดจากงาน จากคน ยังต้องมาเจอทั้งสภาพการจราจร สภาพรถ และมรรยาทที่ไม่พึงประสงค์

เคยเหมือนกันที่ต้องรอรถเมล์ 2 ชั่วโมง เพราะความขี้เกียจต่อรถ ก็นั่งสายเดียวถึง จะต้องเปลืองเงินต่อรถทำไม
บางที เพราะอยากวัดใจ วัดความอดทน แต่สุดท้าย คิดได้ว่า มันเสียเวลาโดยไม่จำเป็น กับการจะเอาชนะความไม่แน่นอน
ของระบบขนส่งมวลชนในกรุงเทพฯ
comment79:ถ้าแค่ 15 นาที ลองใช้พวก Grab หรือ Line Taxi ดูครับ มักจะเจอโปรส่วนลดบ่อยๆเลย เอาเป็นทางเลือก
สำหรับขสมก นี่ผมว่าเป็นหน่วยงานที่ไร้ประสิทธิภาพครับ น้องๆ รฟท เลย
comment80:นึกถึงสมัยเรียนในกทม. เคยนั่งรอสายหนึ่ง ที่หน้าเดอะมอลล์บางกะปิ
จะมาลงที่โชคชัยสี่ ความจริงนั่งสายไหนก็ได้ แต่วันนั้นไม่รู้เป้นบ้าอะไร
เราจะรอสายนี้ และจะไปสายนี้ให้ได้ ปรากฏว่า ชั่วโมงนึง ไม่มีมาเลย 
เป็นไปได้ยังไง จนสุดท้าย ตัดสินใจขึ้น ปอ. เพื่อสงบสติอารมณ์
comment81:ระบบขนส่งมวลชนของไทยไม่ไหวจะเคลียร์จริง ๆ ค่ะ
ทั้ง ๆ ที่รถเมล์เป็นพาหนะที่เข้าถึงง่าย ราคาถูก และคนใช้บริการเยอะ ควรจะรีบพัฒนาให้รองรับปริมาณและความถี่ของผู้โดยสารได้แล้ว

เราเข้าใจความรู้สึกอยากร้องไห้ หงุดหงิด และสิ้นหวังของการรอรถเมล์อยู่บ้าง

เมื่อก่อน (ประมาณ 15 ปีมาแล้ว) สมัยยังเรียนที่ธรรมศาสตร์ท่าพระจันทร์ เราก็ต้องลุ้นกับรถเมล์ทุกวันเหมือนกันค่ะ
ตอนโน้นตัวเองยังไม่มีสมาร์ทโฟน ยังไม่มีกูเกิลแมป ต้องอาศัยมองถนนแล้วกะปริมาณการจราจรเอาเอง
แล้วค่อยเลือกว่าจะขึ้นรถที่ป้ายไหน เลือกสายไหน กลับบ้านเส้นไหน
ซึ่งส่วนใหญ่เราจะขึ้นที่ซีกท่าช้าง ตรงราชนาวีสโมสร
สายอะไรไม่รู้ จำไม่ได้ จำได้แค่มันวิ่งราชดำเนินกลาง ผ่านด่านทางด่วนยมราช แล้วไปออกเพชรบุรีตัดใหม่
แต่พอถึงแยกคลองตัน รถจะเลี้ยวซ้ายไปรามคำแหง แต่เราจะตรงไป เราก็จะลงแถว ๆ นั้น แล้วหารถอื่นนั่งต่อ

มีวันหนึ่งเราเห็นว่าตรงท่าช้างรถติดมาก และมันดูยุ่ง ๆ เลยเดินข้าวสนามหลวงมารอที่ราชดำเนินใน
มีเพื่อนร่วมชะตากรรมมากมาย ทุกคนรอโดยไม่บ่น เพราะรถมันติดมาก รถเมล์ย่อมช้าเป็นธรรมดา
จะมีช่วงที่ใจชื้นก็ตอนที่เค้าปล่อยไฟเขียว ขบวนรถที่ติดไฟแดงอยู่ก็จะระบายออกไปเป็นพัก ๆ
เวลาผ่านไปเกิน 1 ชั่วโมง รถเมล์สายอื่นกระดืบ ๆ ผ่านไปหลายคันแล้ว แต่ของเรายังไม่มา

พอเริ่มเห็นความหวัง โน่น รถเมล์ของฉันมาโน่นแล้ว ก็รู้สึกค่อยยังชั่ว
แต่ไม่ค่ะ เลนซ้ายติดหนึบไม่ขยับ ในขณะที่เลนกลางแล่นได้ (แต่ไม่เร็วนัก) เพราะได้ไฟเขียวสำหรับเลี้ยวออกราชดำเนินกลาง
รถเมล์จึงเลือกที่จะอยู่เลนกลาง ไม่เข้าป้าย และไม่จอด
เรายืนมองรถหนอนวิ่งขโยกผ่านหน้าไปพร้อมอ้าปากอย่างตกตะลึง
ผู้โดยสารคนอื่นอีกหลายคนที่รอรถคันเดียวกันร้อง อ้าว! โดยพร้อมเพรียง

เราเหลียวไปมองเห็นถัดไปมีป้ายรถเมล์อีกป้าย ซึ่งอยู่ใกล้มาก ๆ และอยากรีบขึ้นรถเมล์ก่อนค่ำ
ก็เลยตัดสินใจวิ่ง (ชุดนักศึกษา กระโปรงสั้น รองเท้าส้นตึก เย้....) ไล่กวดรถเมล์ 
กะว่าเดี๋ยวแกจอดป้ายถัดไปฉันจะวิ่งทันและรีบขึ้น!
แต่พอไปถึงป้ายนั้นรถเมล์ก็ยังไม่จอด และยังวิ่งเลนกลางต่อไป...
เราก็วิ่งต่อด้วยความมุมานะ ไปถึงป้ายที่สาม รถเมล์ก็ยังไม่จอด 
มิหนำซ้ำมันยังเถิบเข้าเลนขวาเพื่อเตรียมเลี้ยวขวาที่แยกผ่านพิภพ

เรามองด้วยความสิ้นหวัง แต่เจ้ารถเมล์เวรนั่นก็ไปติดไฟแดงอยู่ตรงนั้น
รถทุกเลนหยุดหมดเพราะติดไฟแดง เราตัดสินใจวิ่งต่อ ลงไปที่ถนน แล้วไปทุบประตูรถเมล์
คือตอนนั้นไม่คิดอะไรแล้ว หัวตื้อไปหมด คิดอยู่อย่างเดียวว่าอยากกลับบ้าน
(กับอีกอย่างคือโมโหรถเมล์ ทำไมขับแบบเมินป้ายตั้งสามป้าย ทำไมต้องให้กรูเหนื่อย)
ชั่ววินาทีนึงรถเมล์ไม่ยอมเปิดประตู เราก็คิดในใจอย่างเป็นแบบแผน ว่าถ้าคนขับหรือประเป๋าด่าที่เราขึ้นนอกป้าย
เราจะด่ากลับเรื่องที่ไม่ยอมจอดป้าย เราจะโวยวายว่าเรารอรถสายนี้มาเกินชั่วโมงแล้ว ฯลฯ
ถ้าเราโดนผู้โดยสารดุ หรือมีตำรวจวิ่งมาเรียกว่าเราทำผิดที่ขึ้นรถนอกป้าย เราจะร้องให้ใส่ด้วยความโมโห

ก็มโนไปเรื่อยเนอะ....
แต่อึดใจเดียวประตูก็เปิด และเราก็เดินขึ้นรถ (ซึ่งมีที่นั่งว่างมากมาย) และไม่มีใครว่าอะไรเรา
สรุปว่าวันนั้นกลับบ้านโดยสวัสดิภาพ แต่พบว่าตะเข็บตรงรอยแหวกด้านข้างของกระโปรง มันขาดแล้วก็ปริแตกออกยาวประมาณ 5 เซน...
comment81-1:ได้อ่านแล้วโมโหแทน ถ้าผมเป็นคุณวันนั้น ผมจะถามพี่คนขับ ทำไมถึงไม่จอดป้ายคะ นี่วิ่งตามมาจาก 3 ป้ายที่แล้วนะ และยังมีอักหลายคนรอขึ้นด้วย
comment81-2:อยากด่าเหมือนกันค่ะ แต่ในใจมีชนักติดหลังเรื่องขึ้นรถเมล์นอกป้ายเลยไม่กล้า
ได้แต่คิดปลอบใจตัวเองว่า ได้รถก็บุญแล้ว T____T
comment82:141 ในตำนานนี่เอง สมัยเกือบ 10 ปีที่แล้ว ผมทำงานที่ตึกลุมพินีทาวเวอร์ เลิกงาน 6 โมงออกมารอรถฝั่งตรงข้ามตึกทุกวันเพื่อกลับฝั่งธน รถมันน้อยจริงๆ แล้วกว่าจะมาแต่ละทีคนก็สะสมมากขึ้น จนถึงขั้นไม่ได้ขึ้นรถ 3 คันติดก็มีมาแล้ว ถ้าอยากได้ขึ้นต้องเดินย้อนไปขึ้นสวนลุมนู่นล่ะ แรกๆมาทำงานใหม่ๆไม่รู้เทคนิค ก็รอไปสิครับ 4 ทุ่มยังเคยรอมาแล้ว รอมันใต้สะพานลอยหน้าตึกนั่นหล่ะ แล้วยิ่งถ้าออกดึกซัก 2-3 ทุ่มนี่ เลิกคิดที่จะขึ้นรถสายนี้ได้เลยครับ ต้องลุ้นเอาว่าจะมาหรือไม่มากันแน่ เอาชัวร์ๆถ้าอยากกลับฝั่งธน นั่งรถสายอื่นแล้วไปต่อรถหน้าตลาดคลองเตยจะมีลุ้นกว่ารอ 141 อีก

ส่วนขาไปเหรอ ผมขึ้นรถตู้จากหน้าดาวคะนองครับ ขืนไปรอ 141 ที่พระราม 2 นี่ โดนหักเงินเพราะสายทุกวันแน่ๆ

ปล.บางทีเจอวิ่งมาติด 2-3 คัน มาแบบโล่งๆด้วยนะ เลยสงสัยมันปล่อยรถกันยังไงวะ

ขนส่งมวลชนไทย มันจะเน่าเฟะไปอีกนานครับ บอกตรงๆ ผู้เกี่ยวข้องเขาไม่มาลงดูดำดูดีแบบประเทศอื่นเขาหรอก เราผู้ใช้ชีวิตในประเทศนี้ก็ต้องทนหาหนทางเอาตัวรอดกันเองแบบนี้แหล่ะ
comment83:ไม่เคยรอนานขนาดนี้ ถ้านาน จะ อาศัย ขึ้นต่อรถเอา ขึ้นสายอื่น แล้วไปต่อป้ายอื่น บางทีก็ต้องยอมเปลี่ยนเส้นทาง อ้อมบ้าง ติดบ้าง
comment84:เข้าใจเลยค่ะ 
เลวร้ายกว่านั่งรถตอนรถติด ก็รอรถนี่แหละค่ะ
comment84-1:เห็นด้วย
comment85:GDP ภาคอุตสาหกรรมในไทย อันดับ 1 มาจากยานยนต์ครับ 

ถ้าตามข่าวจะเห็นเรื่อยๆ ว่าขณะที่คนงานภาคอื่นๆ ประท้วงถูกเลิกจ้าง แต่คนงานภาคยานยนต์ประท้วงเพราะได้โบนัสน้อยลงครับ ( เคยได้ยินว่าได้โบนัสกันเฉลี่ย 6-เดือน-1 ปีตลอดสำหรับภาคยานยนต์ พอต่ำกว่า 6 เดือนเลยประท้วงกัน )

ฉะนั้นอุตสาหกรรมยานยนต์จะสั่นคลอนกระทบกระเทือนไม่ได้เด็ดขาด ไม่งั้นจะเป็นอันตรายต่อเศรษฐกิจในภาพรวมของประเทศ ถ้ายอดขายตก คนก็ตกงาน วุ่นกันไปใหญ่อีก

รถเมล์จะมาช้าด้วย 2 เหตุผล คือ 

1.รถน้อย เมื่อก่อนตรงนั้นคนไม่เยอะ แต่พอต่อมาคนเยอะคนก็เลือกซื้อรถส่วนตัวอยู่ดี ปริมาณคนนั้งรถเมล์ก็ไม่มากพอจะกระตุ้นให้ผู้ประกอบการพัฒนาคุณภาพรวมถึงซื้อรถเพิ่ม

2.รถติด คนปล่อยรถเมล์เขาก็ปล่อยตามเวลานั่นละ 3 นาที 5 นาที 10 นาที แต่เพราะใช้ถนนร่วมกับรถอื่นๆ สุดท้ายรถสายเดียวกันหลายๆ คันมันก็จะไปกองตามจุดที่รถติดอยู่ดี แต่จะทำบัสเลนก็ไม่ได้ ด้วยเหตุผลว่าธุรกิจยานยนต์ต้องไม่ถูกกระทบกระเทือน การทำบัสเลนอันทำให้คนเบื่อใช้รถส่วนตัวจึงไม่อาจเกิด

แน่นอนการแก้ปัญหารถเมล์มาช้า มันเกี่ยวข้องกับปัญหารถติดด้วย

ซึ่งบ้านเราเขาประชดกันนานละครับ ใครแก้รถติดใน กทม. ได้ สมควรสร้างอนุสาวรีย์ให้คนรุ่นหลังกราบไหว้บูชา และสมควรถูกยกย่องเป็นรัฐบุรุษของชาติ

( โดยนัยก็คือคงไม่มีใครทำได้นั่นแหละ )

TonyMao_NK51 ( ใช้แทนอมยิ้มที่ถูกแบน )
comment85-1:เดี๋ยวๆ นี้ใช่ โทนี่เหมาจริงๆ ไหมครับ
comment85-2:ใช่แล้วครับ login หลักโดนแบน

TonyMao_NK51 ( ใช้แทนอมยิ้มที่ถูกแบน )
comment86:ก็ถือว่าพิสูจน์ใจคุณกับยางรถเมล์ อะไรจะไหม้ก่อนกัน
comment87:เคยยืนร้องไห้บนรถเมล์สมัยเมื่อนานมาแล้ว...
เลิกงานยืนรอรถเมล์สาย 164 หน้าบิ๊กซีราชดำริกลับบ้านย่านฝั่งธน...รอชั่วโมงกว่าๆรถมาขึ้นรถปุ๊บฝนตกปั๊บรถไม่ขยับแถมน้ำท่วมขังหน้าเซนเวิลด์.....
รถติดยาวนาน...แบบนานมากๆ...ตอนนั้นรู้สึกดราม่ากับชีวิต..ทำไมต้องมาเจออะไรแบนนี้...น้ำตาไหลเฉ๊ย...
นี่ผ่านมา 10 กว่าปียังมีกระทู้บ่นเรื่องนี้แสดงว่าระบบขนส่งมวลชนยังล้มเหลว
comment88:ตอนทำงานใหม่ๆ เคยติดงานนอกสถานที่จน3-4ทุ่ม แถวถนนจันทร์ ออกมาดึก 
ไม่มีรถเดินไปเรื่อยๆยิ่งดึก จะนั่งแทกซี่ไปลงอนุเสาวรีย์ก็กลัวเงินไม่พอ  ผมนอนป้ายรถเมล์เลย 55 ตี5 รถมาค่อยกลับบ้าน
comment89:นี่แหละคือต้นตอของปัญหารถติด  รถเมล์สาธารณะห่วย  คนก็พยายามหาสิ่งที่อำนวยความสะดวกให้ตัวเอง พอมีกำลังก็ต้องซื้อรถ ร้อยคนก็ร้อยคัน พันคนก็พันคัน  แล้วคนในกรุงเทพกี่แสนกี่ล้านคน  ถ้ารถสาธารณะดี ตรงเวลา  ใครก็ไม่อยากขับรถเองหรอก เหนื่อย  สิ้นเปลืองด้วย
comment90:ไม่รู้จะแก้ยังไงเหมือนกันนะคะ ปัญหารถติดเนี่ย คนที่มี power ที่จะทำได้เค้าก็ไม่ทำ ส่วนเรามันก็แค่ประชาชนตัวเล็กๆ ก็ต้องหาวิธีช่วยเหลือตัวเองกันไป อย่างเช่น ซื้อรถขัยมันนี่แหละ ยอมรถติดดีกว่าไปพึ่งพาระบบขนส่งสาธารณะห่วยๆ 
ตัวอย่างเช่นหมู่บ้านเรานี่ มีประมาณ 500 หลังคาเรือน เท่าที่เราสังเกต แต่ละบ้านจะมีรถอย่างน้อย 2-3 คัน ก็ตีไป 1500 คันละ แบบนี้จะไม่ให้รถติดได้ยังไง แล้วนับวันจะยิ่งมีรถมากขึ้นเรื่อยๆด้วยนะ เราว่าต่อไปในอนาคต ติดหนักกว่านี้แน่ๆ ทำใจกันไว้เลยจ้ะ คนกรุง #ร้องไห้แปป
comment91:เข้าใจ จขกท เลย  เคยรอ 178 จะไปนวลจันทร์ 22 รอ 2 ชั้วโมงกว่า พอมาดันไปเข้าป้ายอีก เซ็งกับชีวิตมาก
comment92:เข้าใจ จขกท ค่ะ เราก็ใช้ขนส่งสาธารณะ รถเมล์ เรือ ไม่อยากขับรถ เพื่อนเคยอาสาไปส่งเพราะทางผ่านติดอยู่ในรถ 3 ชม นั่งเรือแค่ 40 นาที 

เคยรอรถเมล์นานสาย 73ก เพราะขี้เกียจต่อเรือ ต่อรถกว่าจะถึงบ้าน 73ก นั่งรวดเดียว รอ 30 นาที แต่ดันไม่จอดป้าย นั่งรออีกคัน รวมแล้ว ชม กว่า โกรธจนอยากร้องไห้เหมือนกัน 

รถเมล์ ขสมก มีน้อยมาก แต่รถเมล์ร่วมเยอะมาก แต่ต้องเสี่ยงตาย นั่งไปสวดมนต์ไป คุณภาพชีวิตคนกรุงฯ แย่มากจริงๆ ทุกวันนี้นั่งเรือก็ไม่รู้จะตายวันตายพรุ่ง ความปลอดภัยไม่มีเลย
comment93:ของเราล่าสุดเมื่อวานตอนค่ำๆค่ะ รอรถเมล์124ที่หน้าเซ็นทรัลปิ่นเกล้านานชั่วโมงกว่า ชั่วโมงกว่าในการยืนรอรถเมล์ทำให้เราฉุกคิดขึ้นมาว่าทำไมต้องมาเสียเวลากับเรื่องอะไรแบบนี้ด้วย
comment94:เคยรอนานเหมือนกันเกือบ 2 ชม. ทั้งที่ฝนก็ไม่ตก สายตรงข้ามก็มีรถผ่านเรื่อยๆ รอจนได้ขึ้น คนบนรถอย่างแน่น ผ่านป้ายคนก็ขึ้นเรื่อยๆทั้งที่โครตแน่น อัดปลากระป๋องของจริงวันนั้น รถติดด้วยเวลานั้น พี่ผชที่อยู่ข้างๆนี่รอไม่ไหวลงรถเดินไปเลยจ้าTT
comment95:อย่ามีลูกเกิดมาในประเทศที่ระบยขนส่งมวลชนห่วยเด็ดขาด
comment95-1:เพราะชีวิตคือชีวิต
comment96:รอรถแถวไหนคะเนี่ย แถวๆบางปะกอกหรือวัดสนแน่เลย คือส่ย 141 มักจะขาดระยะบ่อยๆคะ บางทีรถติดอยู่ฝั่งจุฬารถก็จะไม่มี เพราะเราเคยรอที่หน้าสวนลุมสองชั่วโมงกว่ามาแล้ว เพราะรถำปติดหน้ามาบุญครองบางทีก็ติดที่หน้าตึกจามจุรี รถก็เลยขาดระยะบ่อย ส่วน 195 ช่สงหัวค่ำถึงดึกๆรถที่จะดาวคะนองมีน้อยนะคะคือหมดระยะที่ดาวคะนองแล้ววิ่งกลับคลองเตยน่ะคะ ส่วนใหญ่ 195 จะวิ่งมาพระประแดงเยอะช่วงเช้ากับเย็นแล้ววิ่งกลับคลองเตย สาเหตุน่าจะมาจาก...รถขาดระยะเพราะรถติดคะ
comment97:เคยเหมือนกันค่ะ ไม่ถึงขนาดจะร้องไห้ แต่ก็คับแค้นใจขนาดจุกคอหอย

เคยเป็นคนที่ชอบนั่งรถเมล์มาก  ไม่ใช่แค่ประหยัดเงิน แต่ยังลดมลพิษ รถส่วนตัวน้อยรถก็ติดน้อย และลดการใช้น้ำมัน  คือเราคิดแบบนี้จริงๆเลยไม่ยอมซื้อรถมาตลอด

จนปีครึ่งที่ป่านมาก็ทนกับการรอสาย 29 ไปทำงานไม่ไหวแล้ว มา  5-7 คันใน 40 นาที ก็เป็นรถเสริมอนุสาวรีย์ไปหมด ไม่ถึงที่ทำงาน เราไม่ชอบต่อรถอนุสาวรีย์เพราะมันกว้าง แถมบางทีต้องไปขึ้นเลนสองเลนสาม ท้ายสุดก็ยอมซื้อรถขับจนได้
comment98:expired
comment99:เคยรอนานสุดคือสาย67 ตรงป้ายสวนเงินตั้งแต่ 18.00 น. ถึง 20.30 น. อารมณ์ตอนนั้นอยากจะร้องไห้ตรงป้ายรถเมล์มากๆ
comment99-1:เคยรอ 67 จนอยากจะร้องไห้เหมือนกันค่ะ. แบบ เมิงจะนานไปหนายยยยยยยยยย!!
comment99-2:เป็นสายรถที่มีความคงเส้นคงวาค่ะ 15ปีที่แล้วเรารอนานยังไง ตอนนี้ก็รอนานเหมือนเดิมและสภาพรถแย่กว่าเดิมมากๆ ด้วย

และถ้าเราจะไปต่อรถก็ต้องไปต่อสาย 29/34 ที่อนุสาวรีย์ ซึ่ง 90% เสริมอนุสาวรีย์รัวๆค่ะ นานๆจะมีไปหัวลำโพงซักคัน รอเป็นชม.ไม่ต่างกับ 67
comment99-3:ประชานุกูล รามา สามย่าน อังรีดูนังต์ สาธร บันเทิงจริง ๆ สายนี้
comment100:อยู่ในกทม. ต้องสตรองกว่านี้
อยู่ใน กทม. การคาดหวังกับระบบอะไรก็ตามไม่ช่วยอะไร เราต้องช่วยตัวเองล้วนๆ

เราไม่นั่งรถสาธารณะ แต่ถ้ารถติดอยู่กับที่ 3 ชม. เราทำใจได้ เราเกิดเมืองนี้ เราเจอมาเยอะ

ปล.
1. ถ้าคุณบอกว่าไลฟ์สไตล์เป็นแบบนี้ ชอบนั่งรถสาธารณะ คุณก็ต้องปรับตัวให้เข้ากับความไม่เป็นระบบของมันให้ได้ค่ะ  (คนอื่นที่เค้าไม่ชอบ เค้าหนีไปใช้พาหนะส่วนตัวกัน)
2. ฮาเซเลอร์วีนัสอะ
comment101:เคยรอรถเมล์อยู่ ... 3 ชั่วโมงค่ะ
วันนั้นร้องไห้เลย

คือรู้สึกโง่ๆๆๆๆๆๆ โง่มากกกกกกกก ว่าทำไมถึงไม่นั่งแท็กไปซะ 
ความจริงแล้วถ้ารู้ตัวว่ารถไม่มาตั้งแต่ 30 นาที ไม่ควรทนไง
แต่คือ พอผ่านไปหนึ่งชั่วโมงก็แล้วก็ไม่มีมา เราก็แบบ อุส่าทนรอมาถึงขนาดนี้แล้วเสียเวลาไปแล้ว เดี๋ยวก็มา
และคำว่าเดี๋ยวก็มา ผ่านไป 3 ชั่วโมงค่ะ...เจ็บใจมาก
เจ็บใจตัวเองว่าวันนั้นตัดสินใจผิดพลาด

ถามว่าโง่รอทำไม ก็จะตอบว่า อุส่ารอมาตั้งขนาดนี้แล้ว เดี๋ยวมันก็มา เดี๋ยวมันก็มา...
หลังจากนั้นสมองฉลาดแล้วค่ะ ถ้ารอเกินครึ่งชม. เราทิ้งทันที
comment102:ผมเคยและแค้นมากกับสาย 543 บางเขน-ลำลูกกา ผมนั่งจากคลอง 3 จะไปลงอู่บางเขน เพื่อไปต่อรถ ปรากฏว่า สาย 543 ผ่านมาหลายคันเลย แต่ติดป้ายเสริมวิ่งถึงแค่ปากทาง ทุกคัน แล้วก็มีรถ รังสิต-ลำลูกกา ผ่านมาหลายคันมาก เพราะว่าไม่อยากไปต่อรถปากทางไง ซึ่งรถ ปอ. จากปากทางเข้าอู่บางเขน ดูจะมีแค่สาย 543

ตลอดเวลาที่รอ 2 ชั่วโมง ยังไม่มีรถไปอู่บางเขนเลยแม้แต่คันเดียว เลยต้องยอมไปต่อรถร้อนปากทาง
comment102-1:สายนี้นานๆเจอที
comment103:ทุกวันนี้ก็จะร้องไห้จากการเดินทางเหมือนกัน รีบเคลียร์งานเพื่อที่จะได้กลับบ้านไวๆ ต่อ bts  ต่อ mrt ต่อรถเมล์ แต่รถเมล์ไม่มาสักที (ไม่มีทางลัด มีแต่นั่งแท็กซี่)  ยืนรอรถเมล์ตลอดเพราะคนนั่งเต็ม เจ็บหน้าแข้งด้วยสงสัยเพราะวิ่งเวลาเจอรถไฟฟ้าตอนเช้า ไม่งั้นต้องรอขบวนถัดไป  ขบวนถัดไปอาจขัดข้องก็ได้วิ่งไว้ก่อน แถมเป็นเมนแล้วก็ฝนตกพรำๆ ปวดหลังกับปวดท้อง แต่ก็ต้องยืนรอ มีกลิ่นบุหรี่ลอยมาเป็นระยะ เพราะแถวป้ายเป็นที่จอดรถ ชอบมีคนมายืนสูบบุหรี่ พอมาถึงหน้าปากซอย อ่าว ไม่มีวินอีก กางร่มเดินเข้าซอย ขี้หมาลอย ถึงบ้านรองเท้าเต็มไปด้วยน้ำ
comment104:เคยรอรถเมล์ นานเป็นชั่วโมง มันออกขวาหมด สุดท้ายเข้ากรมสาย โดนซ่อม สบายตัว555
comment104-1:หัวเราะทั้งน้ำตาใช่ไหมคะ555
comment105:เข้าใจความรู้สึกครับ การรอรถเมล์มันต้องใช้ศรัทธา ความหวัง ความเชื่อ ความอดทน ฯลฯ  บางทีผมยังคิดเลยถ้าผมออกกฎได้ผมจะห้ามข้าราชการกระทรวงคมนาคมนั่งรถส่วนตัวไปทำงาน ให้เขาได้สัมผัสสภาพความเป็นอยู่ของคนที่ต้องทนกับปัญหาจราจรกับบริการรถสาธารณะ จะได้มีความกระตือรือร้นที่จะแก้ปัญหามากกว่านี้
comment105-1:จากประสบการณ์. คือตอนนี้หมดศรัทธา เพราะโดนทำลายความหวังมาหลายครั้งหลายรูปแบบ จนกลายเป็นความเชื่อว่าการอดทนกับขสมก. เป็นการอดทนในทางที่ผิดค่ะ

เซ็งตั้งแต่รถเมล์สายทดลองขึ้นทางด่วนที่ยังไม่ทันเห็นการใช้งานเท่าไหร่ก็ยกเลิกไป ตู้หยอดเหรียญที่ไม่เคยใช้ ทีวี จีพีเอส ที่ตรงบ้างไม่ตรงบ้าง งบเท่าไหร่นะนั่น

อยากขอไห้หยุดพัฒนาหรือปรับปรุงอะไรใหม่ ๆ เห็นแล้วรู้สึกยอกใจค่ะ 
เอางบมาเพิ่มจำนวนรถ หรือให้นั่งรถเมล์ฟรียังดีกว่าค่ะ
comment105-2:ตู้หยอดเหรียญ เป็นสิ่งยืนยันที่ชัดเจนมากครับว่าคนต้นคิด ไม่เคยใช้รถเมล์ในชีวิตประจำวันเลย เพราะรถเมล์ไม่ได้มีสถานีแบบรถไฟหรือรถไฟฟ้าที่เราจ่ายตังค์ก่อนแล้วค่อยไปรอขึ้นที่ชานชาลา  การจะให้ผู้โดยสารต่อแถวเรียงหนึ่งไปรอจ่ายบนรถเป็นอะไรที่ตลกที่สุดเท่าที่เคยเห็นมา ถ้าช่วงคนแน่นไ่ม่แน่ว่ารถไปสุดทางแล้วคนอาจจะยังจ่ายไม่เสร็จด้วยซ้ำ ผมงงเหมือนกันว่าความคิดนี้ปล่อยผ่านมาได้ยังไง แล้วคนต้นคิดได้รับผิดชอบบอะไรกับความเสียหายที้เกิดขึ้นจากการที่ซื้อมาแล้วไม่ได้ใช้หรือเปล่า เพราะถ้าเป็นเอกชนคงโดนไล่ออกไปนานแล้ว
comment106:เคยพาครอบครัวเพื่อนต่างชาติรวมครอบครัวเราด้วยทั้งหมดเกือบสิบคนไปกินข้าวบนใบหยกเสร็จโบกแท็กซี่หน้าโรงแรมกลับสุขสวัสดิ์ไม่มีใครยอมไปค่ะ มีคันนึงบอกจะไปแต่สุวรรณภูมิ วันนั้นสามท่มฝนตกพรำ ๆ กด grab uber ไม่มีใครรับเลยพากันเดินออกมาขึ้น 140 ชั่วโมงนึงไม่มีรถมา วันนั้รถเมล์แทบไม่มี คนรอเต็มป้ายเลย ก็รอรถเมล์สลับกับโบกแท็กซี่ ยิ่งกว่าไม่มีคนรับคือเปิดไฟว่างแต่ไม่จอดกันเลย ให้ฝรั่งโบกก็ไม่จอด อายมากค่ะ 
จะพาเดินไปขึ้น bts สยาม ก็ฝนตกหนักเกินจะเดินลุยและมีเด็กกับคนแก่ด้วย
สองชั่วโมงผ่านไปโบกสามล้อได้เลยแบ่งทีมนึงขึ้นสามล้อไปหน้าทางด่วนหัวลำโพง ต่อแท็กซี่เอา 
แต่หลังจากนั้นสิบนาทีทีมเราก็ได้แท็กซี่ ซึ่งพูดย้ำ ๆ ว่าปกติไม่รับนะไกล นี้กำลังจะเข้าบ้านฝั่งนี้เหมือนกันถึงยอมรับขึ้นมา
กลับมาเจอกันที่บ้าน ทีมฝรั่งบอกว่าหน้าทางด่วนหัวลำโพงก็เรียกรถไม่ได้ รอนาน ทางเราก็ขอโทษเขา เขาก็บอกว่าไม่เป็นไร แต่หลังจากนั้นเข้าไม่มาเที่ยวกรุงเทพอีกเลย ออกต่างจังหวัดตลอด
comment107:วิธีแก้ปัญหา​ที่เร็วที่สุดสำหรับผมคือ นั่งแท็กซี่​ตั้งแต่ชม.แรกแล้วครับ

ไม่ต้องมาร้องไห้ ทรมานตัวเอง
comment108:ชีวิตก็แบบนี้ ต้องมีอุปสรรคบ้าง หากไม่ชอบเรื่องรถเมล์ก็เอาตรงนี้เป็นแรงขับเพื่อพ้นไปจากความทุกข์ตรงนี้ มันไม่ยากเกินความสามารถของมนุษย์หรอก

เอาเรื่องนี้มาทำให้เราแกร่งขึ้น อย่าท้อแท้ มารไม่มีบารมีไม่เกิด
comment109:ข้อดี สามารถนัดเพื่อนไปพร้อมกันได้ ขนาดที่ว่าเพื่อนถึงป้ายโทรมาเราพึ่งตื่น รีดผ้า อาบน้ำ ไปพร้อมกันทัน รถเมล์ไทย
comment110:อันดับแรก ขอชื่นชมจากใจเลยว่าคุณเป็นคนที่มีความคิดสุดยอดคนหนึ่งเลยทีเดียว
อันดับสอง Application  DLT GPS คุณติดตามเรื่องที่ร้องเรียนไปไหม ผมเคยร้องเรียนเรื่องรถใช้ไฟเบรคกระพริบ ตอนนี้รู้ว่าฝ่ายกฎหมายสั่งให้หยุด แล้วพับเรื่องไปแระ แล้วเราจะแจ้งไปทำไม
comment111:
comment112:เข้าใจเลยค่ะ เคยคิดจะไม่เอารถไปทำงาน บ้านห่างที่ทำงาน15กิโลเองขับรถแป๊บเดียวก็ถึง รอชั่วโมงครึ่งกว่ารถจะมา เข็ดค่ะ หลังจากนั้นไม่ขึ้นรถเมล์อีกเลย ขับรถเองตลอดไม่ต้องเสียเวลารอ
comment113:เราน่าจะอยู่ใกล้ๆกัน นะ555
141 ไปคลองเตย มาบุญครอง 140ไปอนุเสาวรีย์ เป็นอะไรที่ตอนเช้าอัดแน่นอย่างกะปลากระป๋อง ทุกคันทุกเช้า มาเยอะแค่ไหนก็ไม่พอ ถ้านั่งจาก มาบุญครอง รอ141 รอไปเถอะ เคยรอ 2ชม.กว่า ยอมมมมม
comment114:141 ควรเพิ่มจำนวนรถสักหน่อย 140 ผ่านไป 3-4 คันจึงจะเห็น 141 มา
comment115:ผมก็เคยรอ นาน 2-3 ชั่วโมงบ่อย พอดีเป็นตอนเย็นก็คิดว่ารอไปไม่รีบ  แล้วบางทีมาบ่นให้เพื่อนฟัง แปลกใจเหมือนกันว่า หลายคนไม่เชื่อ และบอกว่า รถเขาออกจาก อู่กันเป็นเวลา ไม่มีทางที่เราจะต้องรอนานขนาดนั้น  มันอาจจะจริงของเขาก็ได้แต่ไม่ใช่ทุกที่จะเป็นอย่างน้น บางที่ รถเมล์สายเดียวกันมาเยอะมาก แทบจะต่อตูดกันมา เลย ผู้โดยสารก็น้อย แต่ไม่ใช่ว่ามันจะเหมือนกันหมดทุกที่ แล้วมาหาว่าผมพูดเกินไป คนไม่เคยเจอไม่รู้หรอก ว่ามันเบื่อเซ็งขนาดไหน เลิกงานเหนื่อยๆก็เหนื่อย ง่วงก็ง่วง ต้องคอยดูว่ามันจะมาเมื่อไหร่ แอบงีบระหว่างรอก็ไม่ได้
comment116:เจ้าของกระทู้รอรถเมลล์ 141 ตรงกิโลเก้า หรือวัดสนคะ ใช้รถเมลล์ต่อเดียวถึงที่ทำงาน ลงทางด่วนป้ายแรกคือกรมศุล ถ้าเป็นแบบนี้ก็เข้าใจเลยค่ะว่าต่อเดียวรถเมล์มันก็สะดวกดีทแต่สาย 141 นี่น่าสงสารค่ะ นานจัดกว่าจะไปวนตรงสยาม ขากลับผ่านจุฬา พระราม 4 คลองเตยนี่ติดสุดๆ ต้องทำใจมากๆค่ะ เมื่อก่อนตอนเราไปเรียนพิเศษที่สยาม ก็รอนานแบบนี้ จนปัจจุบันไม่ได้ใช้รถสาธารณะแล้ว เพราะการขนส่งมันแย่แบบนี้
comment117:เราก็เคยร้องไห้รอรถเมย์เหมือนกัน​ แต่เราโชคดีหน่อยที่มันมา
comment118:เข้าใจ จขกท
สำหรับเส้นทางที่รถน้อยและนานๆ มาที รถที่มาแต่ละคันเหมือนความหวังสุดท้ายเลย ยิ่งถ้าคนไม่มีเงินจะไปใช้ขนส่งแบบอื่น จะทำอย่างไร 

แต่วันนั้นอาจมีเหตุอะไรเกิดขึ้น​ก็เป็นได้ มันจะมีนะ 1 ครั้งต่อเดือนที่รถติดแบบไม่ทราบสาเหตุ 

สำหรับผู้โดยสารแนะนำว่าแต่ละวัน เช็คสภาพการจราจร​ก่อนล่วงหน้าว่าดูทรงวันนี้จะเป็นไง และควรรู้จักจุดต่อรถหลายๆ แห่ง เช่น หมอชิต อนสาวรีย์​ จุดเชื่อมกับรถไฟฟ้า คือถ้ารถไม่มาจะได้ตัดสินใจ​ได้ทันว่าจะไปต่อยังไง

อีกอย่างการกระจายข่าวก็สำคัญ พวกแอปสำหรับรู้ข้อมูลล่วงหน้าก็โหลดมาใช้กัน มันอาจยังต้องปรับปรุง​ไปเรื่อยๆ แต่อย่างน้อยก็ช่วยวางแผนล่วงหน้าได้อ่ะนะ
comment119:กระทู้บ่นๆของชาวไทย
แต่รับรองไม่มีอะไรดีขึ้น
comment120:เข้าใจความรู้สึกเลยค่ะ นี่ก็ท้อใจเหมือนกันเวลารอรถเมลล์ TT-TT
comment121:ไม่ เห็น กรมการขนส่ง หรือ ขสมก .  มาแก้ ต่างแลย สงสัย คงคิด ปล่อยมันไป ไม่ใช่เรื่องของ Kู
comment121-1:เพราะการแก้ปัญหารถเมล์มาช้า มันเกี่ยวข้องกับปัญหารถติดด้วย

ซึ่งบ้านเราเขาประชดกันนานละครับ ใครแก้รถติดใน กทม. ได้ สมควรสร้างอนุสาวรีย์ให้คนรุ่นหลังกราบไหว้บูชา และสมควรถูกยกย่องเป็นรัฐบุรุษของชาติ

( โดยนัยก็คือคงไม่มีใครทำได้นั่นแหละ )

TonyMao_NK51 ( ใช้แทนอมยิ้มที่ถูกแบน )
comment122:สำหรับผม หากเห็๋นนานเกินจะรอ

ผมหาทางอื่นไปต่อครับ ต่อไปตรงโน้น แล้วหาทางต่อกลับที่ที่เราต้องการ

หรือเดินไปขึ้นทางอื่น สายอื่น อะไรแบบนี้

หาทางออกให้ตัวเองไม่ต้องอยู่เฉย

ได้คิดหาวิธี และได้ออกกำลังด้วย
comment122-1:บางทีอะ แทนที่จะนั่งรถสายเดียวถึงจุดหมายปลายทาง และได้ประหยัดเงิน
แต่ถ้าต้องไปต่อสายอื่นมันก็เสียเงินเพิ่ม

เพราะบางคนไม่ใช่ว่านั่งสายเดียวแล้วถึงจุดหมายเลย อย่างเช่นเรา

ตัวอย่าง
ขาไป วิน 15 + รถเมล์ 13 + รถเมล์ 13 รวม 41 บาท
ขากลับ วิน 15 + รถเมล์ 13 รวม 28 บาท (ซึ่งถ้าเราได้เจอ คันที่มันถึงบ้านเราเลย ก็ไม่ต้องต่อวินเพิ่ม ก็จะได้ประหยัด)
รวม 69 บาท

หรือ
ขาไป วิน 15 + รถเมล์ 13 + รถเมล์ 13 รวม 41 บาท
ขากลับ รถเมล์ 13 + รถเมล์ 13 + วิน 15 บาท 41 บาท
รวม 82 บาท

นี่ขนาดขึ้นรถเมล์ประหยัดสุดแล้วนะ ค่ารถไปทำงานยังเกิน 50 บาทเลย

ซึ่งสิ่งที่คุณแนะนำมามันไม่ใช่ทางแก้ไขที่ต้นเหตุค่ะ
comment122-2:ก็รอต่อไปครับ

ผมไม่รอ ทางไม่เคยตัน 

ยังไงก็หาทางไปต่อ

งบประมาณก็ไม่ได้เกินอะไรมากมาย

ที่เกินมา ก็ถือว่าซื้อเวลาเพื่อให้ถึงจุดหมายเร็วขึ้นกว่า ไม่รู้ว่าจะมีรถคันที่รอมาอีกเมื่อไหร่ 

ต่างคน ต่างมีวิธีการของตนเองครับ


และปัญหานี้ เราเองแก้ไม่ได้ เพราะไม่ใช่ผู้ควบคุมบริหาร

รอ ณ วินาทีนั้นให้เขามาแก้ มันเป็นไปไม่ได้

จนตั้งกระทู้นี้ รอไปอีกกี่ปี จะแก้ใข ก็ยังไม่รู้

ได้แต่เขียนบ่น ก่น กันไป
comment123:รำคาญรถเมล์บางคันเปิดเพลงเสียงดังด้วย
comment124:ไม่เคยร้องไห้นะครับ แต่จะหงุดหงิด และพาลมากกว่า คือผมต้องไปนั่งรอรถตู้ก่อน พอลงจากรถตู้แล้วก็ไปรอรถเมต่อ ซึ่งมันรอ 2 ทอดก็ไม่มีปัญหาอะไร

ประเด็นคือ ทั้งๆที่ผมมาค่อนข้างตรงเวลามากๆ(ไม่อยากยืนรอนาน อากาศก็ร้อน) แต่ก็ยังต้องมายืนรอรถที่มาเลทอีก พอนานๆเข้านี่หงุดหงิดเลยครับ รู้ตัวเลยว่าเก็บอาการไม่อยู่แล้ว ยิ่งเวลารถมาช้า + ติดบนทางด่วนประมาณ 3 ชั่วโมง + นั่งรถพัดลมนี่ต้องพยายามข่มตัวเองให้ใจเย็นมากๆ ทั้งร้อน ทั้งหงุดหงิด ทั้งเมารถ 555555 แต่ก็เข้าใจแหละว่ามันก็เป็นเรื่องปกติของคนกรุงเทพฯ คนอื่นเขาคงหัวเสียเหมือนเราด้วยมั้ง
comment125:สาย52ไง โคตรนาน
comment125-1:ทั้งสายรถเหลือกี่คันก็ไม่รู้ 55555
comment126:อยากรู้ว่า คนที่ดูแลรับผิดชอบ ขสมก. จะรู้สึกอะไรมั๊ย หลังจากกระทู้ถูกแชร์ออกไป อย่าอ้างว่ารถติด นั่นมัน 3 ทุ่มแล้ว และต้องรอถึง 3 ชั่วโมง  เที่ยงคืน!!!     เชื่อได้ว่า ก็คงเหมือนเรื่องอื่น  ระบบหยอดเหรียญที่ไม่เกิดประโยชน์อันใดกับภาษีที่เสียไป  ไม่มีใครต้องรับผิดชอบ   ดีจังเลย
comment127:เคยรอ 514 นานสองชม. โทรร้องเรียนสองครั้ง เขาว่าปล่อยรถทุกสามสิบนาที แต่เลนตรงข้ามผ่านไปสี่คันแล้ว ณ จุดที่ห่างจากสุดสายประมาณไม่เกินห้ากิโลเมตร คือทำไมไม่มีรถคันไหนวนมาถึงสักคัน...
 หลังจากนั้นไม่ฝากความหวังกับขส.มก. อีกเลย

แต่มาเจอคุณเจ้าของมู้ ... ยกให้เลยค่ะ
comment128:สะใจมาก รถเมล์มากัน3คัน 
คันแรกตีออกขวาให้คันข้างหลัง
คันกลาง ก็ผ่านต่อให้คันหลังอีก
คันสุดท้ายมาจอดครับ

รถเสียนะน้อง!  ...รอรถเมล์คันหลัง
comment129:เราเคยถึงขั้นยอมปั่นจักรยานไปกลับที่ทำงานอ่าค่ะ
ทนรอรถเมล์ที่เอาแน่เอานอนไม่ไหว กะเวลาไม่ได้
เหนื่อยใจกับความร้อนใจเวลาเดินทางไปกลับ มันเสียสุขภาพจิตสูงมาก
เฉลี่ยรวมเวลารอ เวลาเดินทาง เวลารถติด อาจจะ 1 ชม.ถึงเหมือนกัน 
แต่บางทีมีรอเกินครึ่งชั่วโมง ถึงสองชั่วโมงก็เคยมาแล้ว

เราจึงเลือกปั่นจักรยานแบบค่อยๆ ไป 
ปั่นไปกลับฝั่งเดียวที่มีทางจักรยาน มีไฟไม่เปลี่ยว 
และมีทางเท้าที่กว้างพอไม่ต้องลงถนนตลอด แล้วเป็นทางเท้าที่แทบไม่มีคนเดินค่ะ
แต่ปั่นเหนื่อยกว่าลงถนนมาก เพราะพื้นผิวขรุขระ และต้องขึ้นลงเนินเวลาเจอตรอกซอกซอย
กลางคืนปั่นสวนกับเลนรถรู้สึกปลอดภัยกว่า ว่าจะไม่เจอรถมาเกี่ยวเอาข้างหลังมั้ย 
เวลาข้ามสี่แยกก็เดินลากจักรยานข้ามทางม้าลายแบบคนเดินแทนค่ะ กลัว
ต้องคอยระวังรถมอร์เตอร์ไซค์ นับคร่าวๆ ได้ประมาณ 8 แยกไฟแดงถึงบ้าน 
ระยะทางก็พอสู้ไหว ออกเช้าแดดไม่แรงมาก 
กลับดึก ปั่นชิวๆ รับลมเย็นๆ ได้อรรถรสสุนทรีให้ชีวิตกว่าเยอะ ได้ออกกำลังสุขภาพดีอีก
ถึงที่ทำงานก่อนเวลาซะส่วนใหญ่ เพราะเราจะเผื่อเวลา เพิ่มวินัยในตัวเองอัตโนมัติ 

ถ้าเทียบกับความทรมานชะเง้อคอยรถเมล์อย่างสิ้นหวังทุกวันแล้วเราว่าคุ้มจะแลก
ไม่ไหวจริงๆ ที่ต้องรอรถเมล์ป้ายเปลี่ยวๆ มืดๆ จนถึงเกือบห้าทุ่มก็มี 
ทั้งที่ระยะเวลาเดินทางโดยรถคือ 20-30 นาทีถึงบ้าน
บางครั้งแทบจะเป็นรถเมล์คันสุดท้าย แถมมักชอบขาดระยะ 
แม้แต่ป้ายต้นทางบ้านเราที่เป็นอู่พักรถยังรถขาด 
หรือจอดแช่ทีเป็นครึ่งชั่วโมง เราเข้าใจคนขับกับกระเป๋านะที่ต้องพัก 
แต่มันควรมีรถหมุนเวียนผลัดไม้ต่อกันไง รถควรออกจากจุดพักต่อรถไม่นานเกินสิบนาที

นี่ขนาดเป็นป้ายใจกลางเมืองนะ 
แต่สภาพแวดล้อมโดยรอบป้ายคือลี้ลับ ถ้าไม่ถูกต้นไม้บัง สะพานลอยบัง ไฟก็แทบจะไม่มี 
สภาพโดยรอบจุดที่รอ อยู่ใต้สะพานที่มีรถตุ๊กตุ๊ก แท็กซี่ชอบจอดนอนพักรถ
สองข้างทางมีแต่บริษัท และตึกกำลังก่อสร้าง มีคนงาน มีซอกซอยเยอะ 
รวมๆ คือน่ากลัว รู้สึกไม่ปลอดภัยสำหรับผู้หญิงเลย แม้มีรถผ่าน มีนักท่องเที่ยวเดินผ่านเรื่อยๆ แต่ความรู้สึกคือมันเงียบ และเปลี่ยวมากตลอดถนนเส้นนี้เลย เหมือนทางรองที่เน้นรถสัญจรไม่มีคนไม่มีร้านรวง บ้านเรือนมิดชิดปิดเงียบ ทุกคืนต้องลุ้นระทึกว่าจะเจอคนบ้ามานอนที่ป้ายด้วยมั้ย จนต้องยอมเดินเลยไป 1 ป้ายบ้าง ถอยไป 1 ป้ายบ้างตามแต่สภาพความปลอดภัยในแต่ละวัน ซึ่งต้องเสี่ยงกับการคลาดกันกับรถเมล์อยู่พอสมควร ลุ้นตลอดการไปกลับบ้านมันท้ออ่ะค่ะ จะเรียกแท็กซี่ทุกวันก็ไม่ไหว ย้ายสายงานมา เงินเดือนน้อยค่ะ แต่จำเป็นต้องหาประสบการณ์เฉพาะสายจริงๆ แล้วมีเหตุผลเฉพาะกิจด้วย

เรื่องร้องไห้ เคยเหมือนกัน มันถึงที่สุดจริงๆ 
ขอใส่สปอย เล่าที่มาหน่อยนะ

[Spoil] คลิกเพื่อดูข้อความที่ซ่อนไว้
วันนั้นดันไม่ได้เอาจักรยานไปเพราะเป็นวันที่ไม่ต้องอยู่ดึก 
แต่ดันโดนเจ้านายตำหนิจนใจบาง จากความผิดของเพื่อนร่วมงาน 
แต่เราต้องอยู่ฟังจนสามทุ่มกว่า ทั้งที่ได้เลิกงานก่อนสองทุ่ม
จบประเด็นของรุ่นพี่ก็ยาวมาหาเรื่องตำหนิเราต่อ เราไม่ได้ผิดมหันต์อะไรหรอก 
แค่เขาไม่ค่อยชอบบุคลิกเราซะมากกว่า จริงๆ ถ้าเจ้านายบอกเราดีๆ 
ตำหนิเป็นวันๆ เป็นเรื่องๆ ไป เราจะได้รู้ตัว รีบปรับปรุง
แต่นี่นางเก็บเล็กผสมน้อย ระดับเขียนลิสใส่กระดาษมาเพื่อว่าเราแบบจุกจิก 
รวมการคาดโทษแบบทดไว้ในใจตลอดเดือน ด้วยคำพูดเย็นชาทิ่มแทงประหนึ่งรายการแข่งขันเรียลลิตี้ที่ต้องเข้มข้นดุดันวาจาต้องเผ็ดร้อน ใช้คำสุภาพนะแต่เจ็บลึกมาก ถ้าด่าตรงๆ หน้างานยังไม่เจ็บเท่านี้ เขาช่างสรรหาคำพูดเพราะเจ้าของ 2 คน ต่างมีอาชีพในสายงานอาร์ต อาชีพเสริมเป็นนักเขียนนักแปล เปิดร้าน cafe & bistro เก๋ๆ ไปด้วย

เราไม่รู้ตัวมาก่อนด้วยซ้ำว่านี่มันเกิดอะไรขึ้น 
จู่ๆ เจอสภาวะห้องเย็นเฉียบพลันแบบไม่มีสัญญาณเตือนมาก่อน 
ที่เสียใจมากๆ คือไม่ยอมถามเหตุผลประกอบสถานการณ์ 
ซึ่งเราเองก็ค่อนข้างลืมเลือนจนนึกตามไม่ทันแล้ว
ไม่ให้เราได้อธิบายแง่มุมที่ทำให้ตัดสินใจแบบนั้น จริงๆ เราพยายามไม่แก้ตัว เน้นรับผิดไปดีกว่า บางส่วนมีส่วนผิดพลาดก็น้อมรับ

แต่ที่มันจุกและเจ็บที่สุดคือมองว่าเราไม่ตั้งใจทำงาน 
มองไม่เห็นความพยายามของเราเลย ทั้งที่ไม่เคยอู้ แทบไม่พักเลย ยืนทั้งวัน 
ใครๆ ที่ร้านก็เห็นกันหมดว่าเราทำงานหนัก ช่วยทุกคน ช่วยงานตลอด 
แม้ไม่เก่งมากแต่ขยัน กำลังรีบเรียนรู้งาน ก็ต้องให้เขาเอ็นดูช่วยสอนงาน 
ให้บรรยากาศเข้าขาเป็นทีมกันก่อน ยอมงานหนักทำงานที่คนอื่นไม่ค่อยอยากทำ ไม่บ่น

เราเลยไม่รู้จะทนไปทำไม มันหนักกายแล้วต้องมาหนักใจเนี่ยไม่มีเหตุผลจะทน
เราเองด้วยไม่ต้องง้องานนี้ก็ได้ เรารู้พอจะเอาไปต่อยอดได้เองแล้ว แต่เราแคร์เพื่อนร่วมงานมากกว่าจึงคิดหนักจนร้องไห้ วันรุ่งขึ้นเจอหน้าน้องที่ทำงานก็ปล่อยโฮอีกรอบ มันแครี่ไม่ไหวในแง่ศรัทธามากสุด มันหมดใจอยากจะช่วยงานเขาตอบแทนโอกาสที่เขาให้ เพราะเราอยู่ไปยังไงก็ไม่มีค่าพอ แถมเราติดตรงโรคเราคงมีผลต่อการทำงานจริงๆ ยังไงก็ต้องปิดไม่มิด จึงสารภาพไปว่าป่วย
และขอลาออก 

ก่อนบอกสิ่งที่ตัดสินใจ เราไปทำงานจนครบกำหนดนะ
แก้ไขปรับปรุงตัวให้เขาเห็นให้เขาพอใจ ให้เขาแปลกใจ
ลึกๆ อยากให้เขาต้องเสียดายเราเล็กๆ แต่ไม่เลย ไร้หัวจิตหัวใจจริงๆ หรืออาจไม่เชื่อว่าเราป่วยจริง คิดว่าเราหาข้ออ้างมั้ง

เราเองอยากกลับมามีคุณค่า ตอนนั้นเราอยู่ในระยะใกล้หายจากโรคซึมเศร้า
แต่เมื่อทำงานแบบต้องทนเป็นคนไร้ค่ามันไม่ตอบโจทย์ทั้งเราและเค้า 
ก็รีบตัดจบให้ไวเลยดีกว่า เราจะไม่ทนกับอะไรที่บั่นทอนจิตใจเรา
เราเองต้องแลกกับอะไรหลายอย่างเพื่อทำงานให้เขาเหมือนกัน
เหนื่อยกายสายตัวแทบขาด เงินแทบไม่พอกิน มันไม่เท่าเหนื่อยใจ

เล่าลงรายละเอียดให้จิตแพทย์ฟังยังมีโกรธแทน
เรายอมรับนะเราผิดด้วยที่โรคมันยังมีเอฟเฟก ทำให้เราอาจหน้าเศร้าโดยไม่รู้ตัว 
โฟกัสอะไรไม่ดี แค่ก่งก๊งบ้าง แต่ไม่เคยทำอะไรให้งานเสียหายคอขาดบาดตายเลย 
ทำงานกับทีมได้ดี เข้าขากันแล้ว แค่เรายังไม่คล่องไม่เก่ง 
แล้ววัฒนธรรมองค์กรเค้าไม่ชอบให้แต่งหน้าด้วย 
หลังๆ เราเลยหน้าสดไปทำงาน ซึ่งไม่ใช่คนผิวดีไง 
เงินก็ไม่มีบำรุงซื้อคสอ.ดีๆ ใช้เหมือนเก่า 
เพราะเรายอมลดคุณสมบัติมาทำงานแรงงานให้เหมาะกับโรคที่เราเป็น 
หน้าตาก็ยิ่งดูหมองเศร้าเข้าไปใหญ่เลย แต่เวลามีแขกเรายิ้มต้อนรับและกระตือรือร้นคอยช่วยเหลือเสมอ หน้าที่เราก็ไม่ใช่คนรับออเดอร์แคชเชียร์ด้วย แค่เสิร์ฟ เก็บจาน เก็บโต๊ะ ล้างจานเป็นงานหลัก ฝึกช่วยงานเชฟในครัวกับบาริสต้า ทั้งที่ไม่มีใครทำควบสองงานนะ แต่เราต้องทำทั้งครัวและบาร์น้ำเพราะเราอยากทำ เราได้วันทำงานที่เป็นวันงานหนักติดๆ กัน แถมเงินน้อยกว่าทุกคน

นี่เล่ายาวแบบออกทะเล จบด้วยดราม่าอดีตที่ทำงานซะงั้น เหอๆ มันแอบฝังใจจริงๆ นะ
จากวันนั้นรับเงินรายวัน ทำงาน 4 วัน ต่อสัปดาห์ รวมทั้งเดือนยังได้เงินไม่ถึง 8,000 บาทเลย
ปัจจุบันกลับมาทำงานออฟฟิศได้แล้ว เงินเดือนสองหมื่นอัพ
เมื่อมองย้อนกลับไปมันยังเป็นประสบการณ์ที่จำไม่ลืม
ทำให้เรื่องการเดินทางมีผลต่อการเลือกที่ทำงาน 
รวมถึงมองที่ทำงานแต่ละที่ด้วยสายตาที่เฉียบขาดรอบด้านขึ้น 
เรามีสิทธิ์จะเลือกสิ่งดีๆ ที่เราคู่ควรเหมือนกัน

และทำให้ได้มุมมองทั้งในแง่มุมตอนเป็นแค่ลูกจ้างระดับล่าง 
จนถึงตอนเป็นหัวหน้า และผู้ประกอบการ เราจะรักษาผลประโยชน์แต่ไม่เอาเปรียบใครแน่นอน และรับฟังมุมมองที่เราอาจคาดไม่ถึงของลูกน้องด้วย เห็นใจคนที่เค้าต้องทนถูกเอาเปรียบเพราะต้นทุนชีวิตไม่เท่าคนอื่น ไหนจะกดค่าแรง งานหนักเกินไป พอดีกฎหมายกำหนดเป๊ะต่อสัปดาห์
แถมคาดหวังจะเอาคุณภาพงานระดับภัตตาคาร แต่เงินเท่าร้านตั้งโต๊ะข้างทาง
เด็กแต่ละคนมีการศึกษามีอนาคตทั้งนั้น ต้องอดทนทำงานไปด้วยเรียนไปด้วยตั้งแต่มัธยม 
จนเขาชินสภาพโดนกดขี่กันแล้ว เหลือแค่รอเวลาที่พวกเขาจะบินเท่านั้นแหละ เราโคตรนับถือใจพวกเค้าเลย

เจ้าของร้านโปรไฟล์หรูมาก ภาพเหมือนจะดี 
แต่ลึกๆ เหยียดคนที่ไม่รู้ ไม่มีเท่าตนเอง แม้ไม่แสดงออกแบบโต้งๆ 
แต่สะท้อนออกมาให้ซึ้งเสมอๆ ทุกคนต้องทนเก็บไว้ในใจ ความไม่เข้าใจคนที่ต่างจากตัวเองของพวกเค้า มีอีโก้ในระดับที่ยอมรับความผิดเล็กน้อยของใครไม่ได้เลย พอเราได้เข้าไปสัมผัสเจอความจริงเบื้องลึกของคนเหล่านี้แล้ว ก็หมดศรัทธา แต่ก็ได้เรียนรู้คุณค่าชีวิต และมองโลกหลายแง่มุมมากขึ้น เข้าใจ และทำใจปลง ปรับความคิดสู้โรคทางใจได้มากขึ้น เราลุกขึ้นสู้ด้วยตัวเองจริงๆ อย่างโดดเดี่ยวมากๆ เพราะโรคนี้ไม่มีคนเข้าใจ และไม่เป็นที่ยอมรับในสังคมได้จริงๆ คนพิการอาจยังมีโควต้ารับเข้าทำงานมากกว่าผู้ป่วยซึมเศร้า จนกว่าเราจะฝืนสู้กับความคิดจิตใจ ฝึกจิตให้ยอมรับความจริง แล้วเห็นคุณค่าตัวเองเหมือนเก่าได้ มันยากที่สุด ใช้เวลานานเหมือนไร้จุดสิ้นสุด ทำคนอื่นหมดความอดทนต่อเราได้ง่ายอีกด้วย ใครๆ ก็ชอบคนสู้มากกว่าคนซึมเศร้า เราจึงดิ้นรนจะไม่ยอมตกอยู่ในสภาพแบบนั้นอีก และแน่นอนว่าจะไม่ทนสิ่งที่ไม่ควรทน รวมถึงการรอคอยรถเมล์ก็เช่นกัน
comment130:
comment131:แนะนำ App ViaBus ครับ
สามารถดูตำแหน่งรถ ขสมก ที่ติด GPS ได้ครับว่ามาใกล้ตำแหน่งที่เราอยู่หรือยัง
เลือกสายดูได้เลยว่าสายที่เรารอในเส้นทางมากี่คัน อยู่ตรงไหนบ้าง

https://itunes.apple.com/th/app/viabus/id1074208600?mt=8

จากที่ผมลองใช้ปรากฎว่าดีทีเดียวครับ แต่ตำแหน่งในแอพจะช้ากว่ารถจริงประมาณ 1 ป้ายรถเมล์ คือถ้าคุณเห็นสายรถที่ต้องการอยู่ตรงป้ายคุณ แปลว่ารถคันนั้นผ่านป้ายไปแล้ว
comment132:สมัยเรียน เคยรอสาย91  สามชม.กว่า -*-
comment133:ทำใจครับผม

คนใหญ่คนโต เขาไม่ได้รู้สึกอะไรหรอก  อย่างมากก็ทำเป็นผักชี โชว์ ทำเป็นมาขึ้นรถเมล์ ครั้ง 2 ครั้ง ถ่ายรูปโชว์ โน้นนี้นั้น

ลองมาขึ้นทุกวันสิ แล้วจะได้เข้าใจคนที่เขาใช้บริการจริง


ตอนเวลาเร่งด่วน ไม่ว่าเช้า หรือ เย็น  ช่วงเวลา 7.30 น. หรือ 17.00 น. รอรถเมล์ไปเถอะครับ 
บางสายต้องรอ 30 นาที ถึง 1 ชั่วโมง 
บางสาย วิ่งมาทุก 10 นาที  เพระามีรถเอกชนร่วมวิ่ง

ถ้าไม่อยากสุขภาพจิตเสีย แนะนำออกรถมือสอง มาใช้ดีกว่าครับ


ระบบขนส่งมวลชนเราแย่เป็นที่สุด  รถเมล์มาช้า  รถไฟฟ้าไม่ครอบคลุม  รถไฟฟ้าราคาแพงไม่สมกับค่าครองชีพ


ตอนเย็นๆ เลิกงาน  มายืนรอรถเมล์ เป็น 40-50 นาที ก็เสียสุขภาพจิตว่า คนเราจะเอาเวลามาทิ้งเปล่าตรงนี้ทำไมกัน


...
..
.
comment134:ผมสาย 545 รอจากหน้ามหาลัยรามคำแหง  สมัยก่อน จากสำโรงไปรามคำแหง
เกือบ 2 ชั่วโมงครับ
เลยเลิกรอเลย
จบเลย
ทุกวันนี้สายนี้ไม่ผ่านสำโรงแล้วครับ 
เป็นความทรงจำเก่าๆ เพือนฝูงมีรถกันหมดแล้วครับ

แต่ผมยังขึ้นรถเมล์อยู่
comment135:อยากให้ผู้มีอำนาจลองใช้รถเมล์ในช่วงเวลาเร่งด่วนแบบคนทั่วไปดูครับ
ลองเนียนๆเป็นประชาชนทั่วไป หนุ่มออฟฟิตธรรมดาเลย
แล้วท่านจะเข้าใจประชาชนมากขึ้น
comment136:เคยยอมเดินเข้าบ้านจากเดอะมอลล์บางแค ไกลเกือบสองกิโลทุกวัน
รถเมล์สาย 146 หายาก มีอยู่สายเดียวที่ผ่านตรงนั้น ถ้าไม่ใช่ช่วงเช้าวันทำงานก็ต้องรอไปอย่างต่ำครึ่งชั่วโมง
ส่วนรถสองแถวสาย 1476 สองทุ่มก็ไม่รับคนแล้ว ปกติเก็บ 5 บาท พอฟ้ามืดบางทีก็จะเก็บ 10 บาทอีก

พยายามใช้รถสาธารณะแล้วนะ แต่ทุกวันนี้ต้องให้คนที่บ้านขับรถออกมารับเข้าบ้าน
วันไหนบังเอิญเจอรถสายนี้วิ่งผ่านพอดีไม่ต้องเรียกคนที่บ้านมารับ ถือว่าวันนั้นโชคดีมาก
ชีวิตยังต้องแขวนไว้กับโชคชะตา ไม่มีหลักประกันอะไรเลย
comment136-1:สายนี้สุดๆเลย 
เราเคยถามกระเป๋าบ่อยว่ารถรอบนี้หายไปไหนก็ได้คำตอบว่า นายท่าไม่ปล่อยรถ
รอตั้งแต่ยังไม่สองทุ่ม ได้ขึ้นรถตอนรอบสุดท้ายตอนสี่ทุ่ม ทั้งที่ต้องมีรอบสองทุ่มครึ่ง กับสามทุ่มสิบห้า หงุดหงิดมาก จะยึดเวลาก็เอาให้มันแน่ๆ เดี๋ยวมาเดี๋ยวไม่มา มันน่ารำคาญมากเลย ถ้ามีสายอื่นที่ผ่านตรงนั้นจะไม่ทนรอเลย
comment137:รอรถเมล์เกือบสามชั่วโมง คือไม่ได้ขึ้นรถเมล์มายี่สิบกว่าปี แม่ม มาตรฐานมันล่อไปสาม ชม แล้วเหรอ สมัยเด็ก ๆ ทำงานใหม่ ๆ รอเป็นชั่วโมง แทบจะโดนไล่ออกจากงาน วันไหนฝนตกไม่ต้องพูด รถเมล์ไม่มา taxi ไม่มี ทำอะไรก็ไม่ได้ วินมอร์เตอร์ไซค์ไม่ชุมเหมือนสมัยนี้ 

คือมันทำอะไรไม่ได้จริง ๆ นะ มันเครียด มันท้อแท้ ร้องไห้ได้อย่างเดียวเลย  

ไม่รู้จะด่าใคร และต้องด่ามากขนาดไหน ถึงจะมีวันที่ผู้ใหญ่บ้านเมืองไปลงพื้นที่ลองรอเองดูบ้าง
comment138:สมัยเราเรียนมหาวิทยาลัยแห่งนึงย่านบางนาเมื่อสิบกว่าปีก่อน ต้องเผื่อเวลา 3 ชั่วโมงในการเดินทาง.... เดินไปขึ้นวิน... วินข้ามถนนไปรอสาย 89.... ข้ามถนนเดินอีก 300 เมตรไปข่มเรือข้ามฟาก.... เดิน 300 เมตรไปขึ้นรถโค้ช.... เดิน 300 เมตรไปตึกเรียน ได้ฝึกความอดทนทุกวัน ขนาดรถไม่ขาดระยะ และรอไม่นานมาก มองย้อนกลับไปยังงงว่าทำไปได้ยังไง ถ้าขับรถจากบ้านไป 45 นาทีถึงแล้ว

ตอนนี้ทำงานแล้ว ไม่มีรถ ขับรถไม่เป็น ก็เรียก uber, grab เอา แป่บเดียวก็ได้ นอกจากไปอยู่ที่กันดารจริงๆ อะไรก็เอาไม่อยู่ เคยเจอค่าอูเบอร์ 1200 จากอมแพคเมืองทองธานีมาแล้ว ราคานี้นั่งลิมูซีนน่าจะพอได้ เราหลบเลี่ยงการเดินทางไปที่ไกลมากๆ สนามบินโอเค เดินห้างไปบางรัก
 สีลม จบสบายละ เบื่อหน่อยแต่ก็ยังดีกว่าหัวเสียกับรถติด

เคสคุณเราว่าขับมอเตอไซค์ดีมั๊ยคะถ้าขับได้ เร่เคยอยู่ออฟฟิตนึง มอเตอไซค์เพียบ เกือบทุกคันมีรถ แต่เลือกขับมอเตอไซค์มา ถ้าขับไม่ได้ ลองหาวินที่อยู่ใกล้บ้านคุณให้มารับทุกวัน คิดค่าใช้จ่ายแบบเหมาไป อันนี้คือน่าจะโอเคนะ ถ้าไม่ไหวกับค่าอูเบอร์เช้าเย็น
comment139:สายที่ไม่ไปมักจะมาบ่อยๆ
สานที่นั่งรอ ก็นั่งรอยาวๆไป
comment140:195 ผมนั่งไปพระประแดงไปขึ้นที่อู่คลองเตยเลย นั่งแช่อยู่บนรถคาอู่ 30 นาทีกว่ารถจะออก
พอคันพระประแดงออก คันที่จะไปบางปะกอกก็มาเสียบแทน แล้วอาจจะตามด้วยคันที่ไปเดอะมอลต่ออีก ถึงวนมาคันที่ไปพระประแดงใหม่ (195 มี 3 ระยะ)
ถ้าใช้เวลา30นาทีกว่ารถ1 คันจะออกจากอู่ เป็นไปได้ว่ามีการรอ 90 นาทีจริงกว่าคันของคุณจะมา
comment141:เคยมีธุระต้องไปเซนทรัลเวิลช่วงเย็นวันธรรมดา ขาไป ไปBTS ขากลับว่าจะนั่ง 505 เพราะกลับบ้านสะดวกกว่า แต่รอไปเหอะ ตั้งแต่ 6 โมงกว่าจะ 2 ทุ่มไม่มีมาซักคัน จนเรายอมแพ้เดินกลับไปขึ้น BTS เหมือนเดิม ระหว่างที่รอก็มีเรื่องแก้เบื่อให้ทำคือ การทายใจแท็กซี่หน้าห้างว่าจะรับผดส.หรือไม่
comment141-1:ของเรานั่งรอฝั่งบิ๊กซี ช่วงรอนั่งดูว่า ต่างชาติจะไปไหน สามล้อเรียกเท่าไหร่
comment141-2:มันจะพีคมาก พอตัดสินใจเดินกลับไปใช้ BTS แล้วจู่ๆรถเมล์ก็ดันมา ในตอนที่เราคงวิ่งกลับไปขึ้นไม่ทัน

ผมเจอโคตรบ่อยยยย โมโห มากกกก
comment142:ตะก่อนร้องไห้บ่อยเลย​ เรื่องรถเมล์

รอนานมั่ง​ สามชั่วโมง​ นี่เราเจอบ่อยนะ​ เดือนต้องรอสามชั่วโมงแบบนี้​ไม่ต่ำกว่า​ 10  วัน

มาแล้วไม่จอดไม่เข้าป้ายมั่ง

จอดคนแน่นโดนเบียดไม่ให้ขึ้นบ้าง


บ่อน้ำตาแตกตลอด
comment143:เคยรอสาย 510 สสมัยก่อน ที่เป็นรถน้ำเงิน วิ่งจากพระประแดง-รังสิต เรียกกันว่าสายอ้อมโลก ผมเคยรอตรงจรัญอยู่ ชมครึ่งได้ เป็นครั้งที่รอนานที่สุดและ
comment144:ล่าสุด รอรถเมล์สาย149 2ชั่วโมงค่ะ เหนื่อยมากก กับการรอรถเมล์ในแต่ละวัน
comment145:รอนาน คาดเดาเวลาไม่ได้ ได้ขึ้นแล้วบางทีถ้าจับราวไม่ทันมีหวังล้ม บางคันขาก้าวขึ้นได้ข้างเดียวออกรถซะงั้น เขาเรียกว่าการผจญภัยเราต้องเก่ง สู้ๆ
comment146:เดินทางเหนื่อยกว่าทำงานทั้งวันอีกครับ รอรถเมล์นาน ขึ้นไปก็อัดเป็นปลากระป๋อง รถก็ติดเป็นชั่วโมง อากาศก็ร้อนแออัด เหนื่อยมากครับ

ตอนนี้พยามปรับเปลี่ยนหลายๆอย่างให้ลงตัว ตอนนี้ผมสบายขึ้นเยอะละ 
ออกจากบ้านเช้ามืด ขึ้นมอไซค์ไปลงแถวๆอู่รถเมล์ ยอมเสียเงินเพิ่มนิดหน่อย ได้นั่งยาวๆหลับสบายเลย
ขากลับก็โชคดีหน่อยอยู่แถวๆต้นสาย เดินอ้อมๆนิด ได้นั่งหลับยาวๆเหมือนกัน 
ถ้าเป็นที่อื่นๆ เช่นเดินห้างอยู่จะกลับบ้าน  ก็ใช้ via bus ดูรถเข้ามาใกล้ๆห้างก่อนค่อยเดินออกจากห้าง 
ชิวล์ๆกันไป ชีวิตดีงามขึ้นมาก ถ้าระบบเสถียรกว่านี้ ใช้ได้กับทุกคัน จะยิ่งดีขึ้นไปอีก

เหตุการณ์ที่มักหงุดหงิดมากคือ พลาดขึ้นไม่ทัน ทั้งที่รอนานมากๆ บางทีรอมานานมาก แม่มออกขวา ไม่จอดป้ายโมโหมาก อยากหาหินเขวี้ยงใส่ตามหลังไปเลย คุณภาพชีวิตต่ำมากๆครับการเดินทางใน กทม.
comment147:ต่างประเทศเค้าใช้รถไฟฟ้ากันไปมากมาย มลพิษก็น้อยลง 
ไม่รู้ทำไมรัฐบาลไทยไม่รู้จักคิด แต่อนุมัติเงินไปใส่กระเป๋าไว้มากมาย
comment148:141 นี้ตัวดีเลยนอกจากจะมาช้า รถยังแน่นเอี๊ยดบางทีวิ่งแค่คลองเตย เซ็งมาหลายทีแล้งเหมือนกัน เข้าใจจขกท.เลย
comment149:ซ้ำค่ะ
comment150:เวลารอรถเมล์ สายที่ต้องการขึ้น มักจะไม่มา  เวลาไม่ต้องการขึ้นมันจะมา  
แล้วก็ไม่รู้เป็นอะไร ไม่ชอบเข้าป้ายกัน  อยากให้ถนนมันกว้างกว่านี้ อยากให้มี bus lane 
ทำงานเหนื่อยไม่เท่าไหร่ แต่การรอคอยรถเมล์แบบไม่รู้จุดหมายนี่เหนื่อยมากกกก
comment150-1:ใช่เลยค่ะ  เคยรอชั่วโมงนึง พอเห็นสายที่เราจะขึ้นก็เตรียมโบก ในรถมี ผดส. นะคะ แต่วิ่งขวาและวิ่งเร็ว แล้วก็ต้องรอต่อไปอีกชั่วโมงค่ะ ตอนนั้นกลั้นน้ำตาไม่อยู่จริงๆค่ะ
comment150-2:เป็นทักษะที่สุดยอดมากของรถเมล์ไทยค่ะ ช่างรู้ใจและหลบเลี่ยงกันได้เก่ง ...บังเอิญได้โหดจริง ๆ
เวลาไม่ได้จะขึ้น ผ่านมาสามคันติด
เวลาจะรอขึ้น รอวนไปเหมือนแกล้ง.
comment151:ถ้าจะว่ากันจริงๆคงต้องเริ่มจากผังเมืองกรุงเทพเลยครับ
comment152:เราก็เคยค่ะ จับมือ จขกท
ทำงานอยู่แถวรัชดา บ้านอยู่แถวพัฒนาการ
วันนั้นมาทำงานวันแรก ไม่ค่อยคุ้นเส้นทางด้วย
เลิกงาน 1 ทุ่ม เดินไปรอรถเมล์ฝั่งตรงข้ามตึก
ภาวนาว่า 206 หรือ 517 อะไรก็ได้ มาสักคันถอะ
ปรากฏว่า กว่าจะมีโผล่มา คือ 3 ทุ่มกว่า!!

ใจตอนนั้นแบบอยากจะร้องไห้มากค่ะ
คนมารอทีหลังเรา ได้ขึ้นรถไปก่อนเรา หลายกลุ่มมากๆ
คิดในใจว่า "นี่ตรูมานั่งทำอะไรตรงนี้ฟระ ทำไมตรูต้องมาทนกับอะไรแบบนี้"

สุดท้าย วันนั้นเป็นวันแรกที่มาทำงาน และเป็นวันสุดท้ายที่นั่งรถประจำทาง
เพราะหลังจากนั้น ใช้บริการแอร์พอร์ตลิงค์+MRT แทน
ซึ่งก็ไม่ได้ดีเด่อะไรมากมาย แต่ก็ค่อนข้างดีกว่ารถประจำทางแน่นอน
แลกมากับเงินเก็บในแต่ละเดือนที่เก็บได้น้อยลง (มาก)

อยากให้ กทม มีรถประจำทางแบบหลายๆ เมืองที่เจิญแล้วมากๆ ค่ะ
แต่คงไม่มีรัฐบาลไหนทำได้หรอก ผลประโยชน์มันค้ำคอซะขนาดนั้น
ก็ทนๆ กันไปค่ะ
comment153:อารมณ์เหมือนตอนเราเด็กๆ ตอนไปกลับมหาลัยช่วงปี1ไม่ได้อยู่หอ

เรียนธรรมศาสตร์รังสิต เราก็ไปขึ้นรถที่สนามหลวงสาย 39 ได้นั่งตลอดเพราะขึ้นต้นสาย ... ขึ้นที่อู่ก็จะบอกเวลารถออกเลย
เหมือนจะสบายใช่มั๊ย .... เปล่าเลย เส้น39 วิ่งรถติดบรรลัยกัล ติดนรกมาก ออกตี5 ถึงมหาลัย 8-9โมง เร็วสุดคือ 3 ชม. บางทีก็ปาไป4
นี่ขาไปอย่างเดียวนะ ..... 
ขากลับ บรรลัยกว่านั้น กว่าจะพ้นสะพานใหม่ พ้นเกษตร พ้น 5 แยกลาดพร้าว พ้นอนุสาวรีย์ ออกจากมหาลัย 4 โมง อาจถึงบ้านสัก 2-3 ทุ่ม 
เคยลงรถหน้าวัดพระศรี เดินมาจนถึงเซ็นทรัลลาดพร้าวอ่ะ คิดดู เพราะรถติดไม่ขยับ จนต้องเดินเพราะมันเครียด มันหิว
แฟนคนนึงที่คบกันเพราะเจอกันบนรถเมล์นี่แหละ บังเอิญเจอตอนขาไป ก็คุยกันมุ้งไปเรื่อย ขากลับยืนรอก็เจอกันอีก ขึ้นรถไปเลยนั่งด้วยกัน คุยมุ้งกันต่อ .... สรุปวันนั้นคุยกัน 7 ชม. บนรถเมล์

ช่วงหลังทนไม่ไหว เปลี่ยนเส้นทาง ขึ้น สาย3 หน้าบ้านไปลงห้าแยกลาดพร้าว ต่อรถ บขส. ไปลงรังสิต แล้วต่อสาย39 ไปลงธรรมศาสตร์ อีกที
อย่างน้อย บขส มันก็ขึ้นโทลเวย์  ลดเวลาเดินทางไปเกือบครึ่ง แลกกับการยืนบนสาย3 ตั้งแต่หน้าบ้านถึงลาดพร้าว ชม.กว่าๆที่ส่วนมากต้องยืน
ขากลับส่วนมากติดรถเพื่อนมาหาที่ลง ที่พอต่อรถกลับไป
จริงอย่างที่ จขกท ว่า พอขึ้นรถเมล์บ่อยๆ มันจะรู้เส้นทาง หาทางต่อรถได้เอง 

สรุป ทำแบบนี้ได้เทอมเดียว พลังงานหมดไปกับการเดินทางจนพ่อแม่สงสารให้อยู่หอในที่สุด 

หลังเรียนจบก็มีรถขับ .... แต่ก็ใช้รถสาธารณะบ้างถ้ามีโอกาส อย่างไปห้าง ถ้าไม่ได้จะไปซื้อไรพะรุงพะรัง ก็ขึ้นรถเมล์ไปต่อรถไฟฟ้าอะไรแบบนี้ จะได้ไม่ต้องมาวนหาที่จอด .... บางทีไปทำงานวันหยุดก็ชอบนั่งรถเมล์ไป เพราะรถไม่ติด ไม่มีเวลาเข้างานมาเป็นกรอบ เราก็นั่งรถเมล์สบายชิวๆ

ใจจริงอยากให้มีขนส่งสาธารณะดีๆ .... เราเองทำงานมีเงินซื้อรถเองได้แล้ว นี่ก็เปลี่ยนมาคันที่ 2 แล้วที่ซื้อเอง เติมน้ำมันเอง ซ่อมบำรุงเอง
มาคำนวณดู หมดเงินกับรถไปมากไม่ใช่น้อยจริงๆ .... เวลารถเสียแต่ละทีก็เครียด เพราะมันมีแต่ค่าใช้จ่าย
comment154:มีใครสนใจแชร์ค่าเดินทางมั้ยครับ รถยนต์วิ่งสุขสวัสดิ์ลงทางด่วนอาจนรงค์เหมือน141
comment155:เคยรอ 184 ครับ
รอ
รอ
รอ
จำไม่ได้ว่ารอกี่ชม.
แต่จำได้ว่าหิวมาก ง่วงมาก นานมาก

สุดท้าย ก็มา จนได้ 
รอตั้งแต่พระอาทิตย์ยังไม่ตก
ถึงห้องนี่คือ ตลาดเงียบกริ๊บ
comment156:เข้าใจเจ้าของกระทู้มากๆเลยค่ะ  ตอนที่ยังอยู่กทม. ต้องไปเรียนพิเศษแถวบางกะปิ เลิกก็ประมาณสองทุ่มกว่า ต้องขึ้นสายน่าจะ 172 คือรอนานมากกกกกกก  ประมาณ 2 ชั่วโมงได้ ตอนชั่วโมงแรกก็คิดว่าจะนั่งรถเมล์ต่อเอา แต่ปรากฎวันนั้นเป็นผีอะไรไม่รู้  รถที่จะต่อ ก็รอเกือบชั่วโมง ท้อใจมาก จำใจต้องนั่งแท็กซี่ ตังก็ไม่มีต้องให้เค้ารอ แล้ววิ่งไปขอตังพ่อเอา ทางกลับบ้านก็ต้องผ่านทางเปลี่ยว แต่ทำไงได้ ที่นั่งรอรถเมล์ตรงนั้นก็เปลี่ยวเหมือนกัน คิดแล้วก็อยากร้องไห้

ขอเพิ่มหน่อยค่ะ มันฝังใจจริงๆ ตอนที่ไปเรียนพิเศษที่สยาม ก็ต้องรอรถเกือบสามชั่วโมงค่ะ ไปรอหน้ามาบุญครอง ต้นทางรถอยู่สี่พระยา  ซึ่งไม่ไกลเลย แต่อันนี้เข้าใจว่ารถแถวนั้นมันติดจริงๆ แต่ เกือบสามชั่วโมงอ่ะ หิวข้าวก็หิว ตังก็แทบจะหมด ไม่อยากขึ้นรถไฟฟ้าเพราะต้องเซฟตัง   วันนั้นดันชะล่าใจเอาไปพอดีด้วย เฮ้อ  รถไฟฟ้าก็เสีบบ่อย เคยติดอยู่บนแอร์พอร์ตลิ้งเป็นชั่วโมง กว่าจะกลับบ้านก็สี่ทุ่ม แทนที่สองทุ่มน่าจะได้กลับแล้ว  คิดแล้วก็เศร้า 

ขอโทษที่พิมพ์เยอะนะคะ ถือว่าระยายแล้วกันค่ะ ตอนนี้อยู่ต่างจังหวัดแล้ว ก็ขี่รถเครื่องเอา
comment157:รถเมล์ไทย! เป็นสิ่งอันสุดแสนอัปลักษณ์ที่เคลื่อนไหวอย่างทุเรศสิ้น สร้างความต่อภาพลักษณ์ของประเทศชาติ เป็นส่วนนึงของการสร้างปัญหารถติดในกรุงเทพ เป็นวัตถุลายครามที่ไร้การพัฒนาตลอด30-40ปี ยังอัปปรีย์เหมือนเดิม มูลค่าความเสียหายอันประเมินค่าไม่ได้กับการปล่อยรถเมล์ไทยให้เป็นสัญลักษณ์ความอนาถของระบบขนส่งพื้นฐานของชาติ!!
เป็นสิ่งซึ่ง ผมไม่มีวันเข้าใจประเทศไทยนี้เลย!!

ละเป็น "สิ่ง" ที่ผมเกลียดติด1ใน5 ของโลก
และในนั่น มีคิมจองอึน ผู้นำเกาหลีเหนืออยู่
comment158:ส่วนตัวค่อนข้างมั่นใจว่าปัญหานี้มันไม่ได้ยากเกินที่จะแก้ไขได้ แค่คนที่ทำงานตรงนี้ ไม่ยอมลงมารับรู้ถึงปัญหาที่แท้จริง รวมถึงตั้งใจที่จะแก้ไขมันจริงๆจังๆ

ปัญหามันเป็นลูกโซ่ก็จริง แต่ถ้ายอมตัดโซ่อันที่มันเป็นต้นเหตุของปัญหาทิ้งไป ทุกอย่างมันจะดีขึ้นเอง ... แต่พอมีเรื่องผลประโยชน์เข้ามาเกี่ยวข้องทีไร ก็ยากที่เค้าจะจัดการกัน
comment159:เคยร้องแล้วเหมือนกัน และไม่ขึ้นแท๊กซี่ด้วย นั่งมาตั้งแต่ 20 กว่าปีที่แล้ว

ตอนนี้สบายใจละ ขับเองค่าน้ำมันถูกกว่ารถสาธารณะ เคยรอเป็นชั่วโมงหน้าหมู่บ้าน สุดท้ายเดินเข้าบ้านแล้วขับรถออกไป

ถึงที่ทำงานเร็ว กลับบ้านปกติดี ไม่ต้องมานั่งรอไร้จุดหมายและเจอควันดำ รถสาธารณะเหมือนจะประหยัดสุดท้ายก็ต้องแย่งกันขึ้นอยู่ดี

แต่เคยชอบแยกเกษตร 178 15 ปีที่แล้ว รอ 20.00 รถไม่หมดแน่นอน รอยันจะ 3 ทุ่มกันหลายชีวิต มองหน้ากัน 4-5 คนแล้วขึ้นแท๊กซี่หารกันกลับนวมินทร์
comment160:ปัญหาไม่ใช่รถเมล์หรอก  รถเมล์มันก็ออกตามระยะนั่นแหละ ไม่มีจ้าวไหนอยากให้รถติดอยู่บนถนนนานๆหรอก จอดเผาน้ำมันเปล่าๆ ต้นทุนมันเพิ่ม

แต่การจัดการจราจรต่างหากที่ห่วยแตก  ทุกวันนี้ทำถนนเอาใจ 4 ล้อส่วนตัวซะมากกว่า แยกไหนรถเยอะก็สร้างสะพานสร้างอุโมงคืแล้วปิดรถประเภทอื่นไม่ให้ขึ้น ข้างล่างบางแยกก็ปิดไม่ให้ตรงไปรถก็ต้องเปลี่ยนเส้นทางฝ่ารถติดไปกลับรถอีก 2-3 กิโล บางแยกที่มีอุโมงค์มีสะพานก็ตั้งเวลานานๆๆๆๆๆๆ เขียว 10 วิ แดง 10 นาที (พวกมอไซค์มันถึงบ่นไง)

ใครรอรถเมล์นานๆ จะรู้ว่าบางครั้งรถเมล์รอนานมากกกก แต่พอมาก็มาติดกัน 2-3 คัน เพราะคันข้างหน้ามันติดแล้วรถเมล์คันที่ออกตามมาทีหลังมันตามทัน  ตรงที่เรารอมันไม่ติดแต่มันติดที่อื่นก่อนแล้ว
comment161:เมื่อไม่กี่วันนี้ มีข่าวเชิดชัยบัส ส่งรถเมล์ที่ผลิตให้ประเทศเพื่อนบ้าน
แต่ ขสมก อยากได้แต่รถจากตปท. คิดว่าเป็นเพราะอะไรล่ะ
ความโลภ หรือความเขลา
comment162:แท๊กซี่เลือกรับคนก็น่ารำคาญครับ
เคยรออยู่หน้า พารากอน เดินหารถไปเรื่อยๆ ยันชิดลม 
ก็ไม่มีใครรับ เป็นอะไรกัน ไม่ใช่ฝรั่งไม่รับหรอ
comment163:สิบปีที่แล้ว สมัยเรียน ก็เคยรอเกือบสามชั่วโมงเหมือนกัน (รถ ปอ.) รถเมล์ไทยมันจะแปลก เวลาหาย ก็หายไปเลย เวลามานี่บางที มาติดกัน 2-3 คัน 

ปัจจุบันนี่ มันยังไม่พัฒนาอีกหรอ ผ่านไป 10 ปี ยังเหมือนเดิม ดีละ ที่ผมตัดสินใจซื้อคอนโดใกล้ที่ทำงานแล้วขับรถไปทำงานเอา
comment163-1:ปัญหานี้เกิดจากรถติด  เพราะปกติรถจะปล่อยทุก 10-15 นาที แต่คันข้างหน้าดันเจอรถติดพอดีหรือเจอจังหวะไฟแดงตลอดทุกแยก ทำให้รถที่ปล่อยตามหลังมาวิ่งตามมาทัน
comment163-2:จริงๆ ปัญหานี้ รถเมล์เลนกลางแก้ไขได้นะ 
UBC เคยทำสารคดีที่เกาหลี เมืองหลวงที่รถไม่ติด 
เรื่องปัญหารถติดของรถเมล์เค้าใช้บัสเลน แนวๆ BRT ของไทยนี่แหละวิ่งเลนส์กลาง ส่วนปัญหาความต่อเนื่องของรถเมล์ คือ จะมีศูนย์ควบคุมหลักอยู่ส่วนกลาง รถเมล์ทุกคันติด GPS ถ้ารถคันไหนช้า หรือ เร็วไป พนักงานจากศูนย์กลางจะวิทยุเข้าไปหาคนขับให้ลดความเร็ว หรือ เพิ่มความเร็ว  และ ที่เกาหลี จะมีรายการที่อัพเดทเส้นทางและสภาพการจราจรตลอด ผู้ใช้งานสามารถเลือกเส้นทางที่เร็วที่สุดได้ ไม่เหมือน จส.100 ที่บางช่วงที่เราต้องการใช้ก็มีโฆษณาหรือข่าวสะยาว หรือ บางที ช่วงเร่งด่วน ก็เจอนายก
comment164:ประชาชน รถรถเมล์นาน จน ประมาณว่า โจร ขี่มอเตอไซด์ วนมาดู สามรอบ แล้วลงมือ จนผ่านไปเป็นเวลานานแล้ว รถเมล์ ยังไม่มา ( ประชด )
comment165:ผมสงสารคนไทยจริงๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆๆ
comment166:เคยรอสาย 62เกือบ 2ชั่วโมง ป้ายแรกจากอู่รถ มองไปก็เห็นรถจอดในอู่หลายคันนะแต่ไม่ออกมาวิ่งซักคัน ทนรอวัดใจไปเลยอ่ะ ยังไงก็ต้องมาๆๆ สุดท้ายทนไม่ไหวเอง ไปทางอื่นดีกว่า ยอมแพ้ ร้องเรียนไปก็เงียบ โธ่ ประเทศไทย
comment167:เคยรอสาย 98 ในตำนาน สมัยก่อน 1-3 ชม. ล่าสุดรอเป็นชั่วโมง ทนไม่ไหว โทรไป 1584 คนรับสายตอบว่า สายนี้รถเค้าน้อย มีอยู่ไม่กี่คัน นี่เลยถามกลับไปว่า แล้วไม่ได้มีการควบคุม ตรวจเช็คหรอคะ ว่าเค้ามีความพร้อมรึป่าว ก่อนต่ออายุสัมปทาน ก็ได้รับคำตอบว่าเป็นเรื่องของผู้ใหญ่ สรุปคือทำไรไม่ได้ ปลงอย่างเดียว
comment167-1:อิ่มครับ ผู้ใหญ่ก็ตัวเท่าเรานี่แหละครับ แต่เวลาร้องจะดังง อึงอัง อึงอัง ตอนฝนตกใหม่ๆ ครับ
comment168:บางวัน 

อยากขึ้นสายนี้.......  ดันไม่มา     รอนานมาก


พออีกวัน  จะขึ้นอีกสาย   สายที่ต้องการเมื่อวาน  

วิ่งมา รัวๆๆๆ ว่างๆ  ยังกะเอารถมาขับเล่น..



แต่รถไม่ควรทิ้งช่วงนาน  ....  รอ ชม.นึง  ถือว่าเยอะ ละ

ช่วงกลางคืนรถไม่ติด
comment169:สายประจำฝั่งพระรามสองนีนา 141 
สายไหนรถเยอะเราอิจฉามากค่ะ 

เคยเหมือนกันที่อยากประชดชีวิตดูว่าดูซิจะมากี่โมงกับ 36ก
จากเก้าโมงเช้า รถมาอีกที เกือบสิบโมงครึ่ง และเป็นรถเสริม เราน้ำตารื้นเลย สุดท้ายได้ขึ้นตอนสิบเอ็ดโมง

บางทีก็งงกับพวกรถเสริมอยู่หน่อยๆ เพราะเป็นเส้นที่สายอื่นก็วิ่งเยอะอยู่แล้ว แต่ก็ยังทำรถเสริมที่วิ่งถึงห้วยขวางไปอีก
ท้อมาก ตอนนี้ย้ายที่ทำงานแล้ว ไม่ต้องผจญกับ 36ก แล้ว รู้สึกสุขภาพจิตดีขึ้นเยอะ
บางทีอยากถึงเร็ว แต่เสียเวลารอรถ ไปๆมาๆก็สายอยู่ดี ไม่รู้จะทำยังไง เคยถามกระเป๋าก็บอกว่า รถมีน้อย
แต่เวลาเห็นรถมาติดกันสามคันเป็นรถเสริมหมดแล้วเจ็บใจ ได้แต่ด่าตัวเองที่ต้องมาทนกับสภาพการเดินทางแบบนี้

ปล. ยังไม่รวมตระกูลรถสองแถวที่นึกจะไม่วิ่งก็ไม่วิ่ง ทั้งที่มีเวลาประจำ รอเก้อ ถามก็ไม่มีทางแก้ บังคับไม่ได้
comment170:เข้าใจ ๆ เราเคยร้องไห้เพราะ โบกรถโดยสารประจำทาง ผ่านไป 5 คัน โบกมือบ๊ายบาย ไม่รับเราเลยสักคัน เย็นมากจะกลับบ้านไงวะ สุดท้ายโทรให้แม่มารับจ้า
comment171:อ่านจบก็เข้าใจเลยว่าทำไมถูกโหวตเป็นอันดับหนึ่ง เพราะเราก็โหวตแบบไม่ลังเล

เห็นด้วยเรื่องใช้รถสาธารณะ และเห็นแล้วถึงความล่มสลายของมัน ถ้ารถสาธารณะทำได้ดี  จะเหลือคนใช้รถส่วนตัวแค่ที่จำเป็นต้องใช้  รถมาตรงเวลา มีที่ให้นั่ง คือความฝันอันดีงาม  คนส่วนใหญ่ก็อยากนั่งสบายๆมีคนขับให้ทั้งนั้น
comment172:เป็นกระทู้โด่งดังไปแว๊ว

https://hilight.kapook.com/view/174047
comment173:รถเมล์ รอนาน
แท๊กซี่ ห่วย
รถตู้ อันตราย

คือภาครัฐควบคุม ดูแล อะไรได้บ้าง?????
comment174:เคยรอสาย519 รอตั้งแต่18.00น.
รถเมล์มา21.50น. รอจนท้อ รอจนเหนื่อยใจ
comment174-1:519 ที่เคยเป็นปอ.20 วิ่งผ่านอ่อนนุชหรือเปล่าคะ
ถ้าใช่เราเคยขึ้นสมัยเรียน รอนานมากจริง
ทุกวันนี้เห็นสภาพแล้วก็คิดว่าน่าจะเป็นรถตั้งแต่สมัยเรายังเรียน
ผุมาก วินเทจสุดๆ 55
comment175:นี่ขึ้นแถวปากน้ำไปเส้นสุขุมวิทตลอด 
และปกติจะนั่งไปไกลต้นสายไปปลายสาย 
รวมเวลาแต่ละขาบางที 3-4 ชม.
เห็นใจคนยืนมาก ยืนนาน ทำงานก็เหนื่อยแล้ว

เสนอทางแก้เท่าที่คิดได้
เท่าที่อ่านคอมเมน เรื่องรถปล่อยติดๆหรือขาดช่วง
จริงอยู่รถติดสาหัส
แต่ก็ปรับ้วลาหรือตารางดารออกรถให้สอดคล้อง 
ณ จังหวัะวลานั้นๆไปไม่ได้หรือ
กูเกิลก็มี ประเมินช่วงเวลาประกอบสถานการณ์รถติดของแต่ละแยก
และหากรถจำเป็นต้องจำกัดจำนวนปล่อยต่อวันเท่านั้น เท่านี้เที่ยว
มันก็ยังแก้ไม่ได้หรอก

การแก้ปัญหา ขสมก. ให้มีประสิทธิภาพขึ้นเนี่ย
ช่วยสร้างคุณภาพชีวิตที่ดีของปชช. ได้นะ
ทั้งการจราจรโดยรวม ทั้งสุขภาพกายสุขภาพจิต
ทั้งการเอาเวลาเสียเปล่าแขวนห้อยอยู่บนรถเมล์
ยืนนาน นั่งนานสร้างโรคได้อีกนะคะ

อยากให้กระทู้นี้ส่งเสียงไปให้ไกลที่สุด
อยากให้ช่วยกันแสดงความคืดเห็นและแนวทางแก้กันค่ะ

เห็นใจเจ้าของกระทู้สุดๆ ของมันน่าร้องไห้ออกมาดังๆจริงค่ะ
เพลียใจเหนื่อยใจกับระบบการขนส่งประเทศไทย
comment176:เราเคยรอสัก 30 นาทีแล้ว ก็เลยเดินไปขึ้นรถซึ่งต้องเดินจาก หน้าซอยสหการประมูล ไปปากซอยรามคำแหง 39 และเดินต่อไป จนถึงหน้ากกท คือไกลมากกว่าจะ ได้ขึ้นรถ จริงๆออกอีกทางฝั่งลาดพร้าวก็ได้ แต่ต้องนั่งวินออกไปค่าวิน 25 บาท คือตอนเช้าก็นั่งวินเข้ามาแล้ว ถ้านั่งวินตอนเย็นอีก คือ 50 บาท กับเงินเดือนอันน้อยนิด ทำได้ 11 เดือน ลาออก
comment177:ขอระบายด้วยคนครับ สำหรับการบริการ ขสมก.  เมื่อก่อนใช้บริการบ่อยๆ พบปัญหาแบบนี้ เลยต้องใช้รถส่วนตัว และนี่เป็นเหตุผลหนึ่งที่ทำให้ คนมาใช้รถมากขึ้น บอกตามตรง รอรถนานมากๆๆๆๆ นานจนรถเลยว่า ถ้ารถออกมามันจะไม่ยอมจอดป้าย ถึงแม้จะออกมาโบกก็ตาม มันจะรีบวิ่งทำเวลา เนื่องจากออกมาสายแล้ว หรือบางทีออกมาติดติดๆกันสองคัน คันแรกจะไม่จอดมาจอดคันหลังเป็นต้น เนื่องจากคนขับไม่ได้ผลประโยชน์กับค่าโดยสาร มันไม่สนใจจะรับหรือไม่รับ นี่เป็นสาเหตุหนึ่งที่ทำให้ ขสมก. ขาดทุนแล้วขาดทุนอีก เห็น ผู้ช่วยออกสื่อ บอกว่ารถไปติดบนถนน ถามตรงนะว่า ผู้บริหารลงมาดูลูกน้องบ้างหรือเปล่า ถ้าติดบนถนนเวลาเร่งด่วน พอเชื่อ แต่ที่รอแบบนานๆๆๆๆ นั้นจะเป็นตอนสายๆถึงบ่ายนะครับ ตื่นจากเก้าอี้ได้แล้ว แล้วพฤติกรรมคนขับแย่สุดๆ นอกจากรับผู้โดยสารบ้างไม่รับบ้าง ตัวเองไม่เดือดร้อน บางที่มีแถมป้ายอีกให้เดินเล่น ที่เคยเจอ บนรถบอกเสมอขึ้นลงที่ป้ายรถเมล์ มีครั้งหนึ่งเนื่องจากรถเข้าป้ายยาวหลายคัน จะเปิดประตูให้ผู้โดยสารลง เผอิญผมเห็นว่ายังไม่ถึง และต้องเดินไกลกว่าจะถึงป้าย พอรถมาถึงป้าย ผมกดกริ่งเพื่อลง แต่คนขับไม่ยอกเปิดประตูกลับขยับรถออกไป เพื่อไปลงอีกป้ายที่ห่างกันเป็นกิโล พอดีเป็นช่วงต่างระดับจึงห่างมาก จนต้องนั่งแท็กซี่กลับที่ป้ายเดิม นี่คือพฤติกรรมสุดชั่วของคน ที่สังกัด ขสมก. สแม่ดำนี้หละ โทรไปที่ 1184 ก็งั้นๆครับ นี้คือ ขสมก. นอกจากนี้เคยเห็นเห็นมั้ยครับ คนต้องวิ่งตามรถ วิ่งไม่ทันอดขึ้นครับ นี่คือ ขสมก. ผมว่าหน่วยงานนี้ พัฒนาไม่ขึ้นหรอกครับ ขอต่ออีกนิด การมีรถร่วมก็ดีครับ พอทดแทนรถเอาแต่ใจคนขับ จะแคร์ผู้โดยสาร แต่ก็มีส่วนเสีย ที่ต้องเติม NGV บ่อยมากและใช้เวลานาน จริงอยู่รถร่วมมาบ่อยกว่า รถ ขสมก. ถ้ามาเจอรถเติม NGV  จะดูเหมือนว่า ทนรอรถ ขสมก. ดีกว่า แต่ถ้าไม่เติมก็โชคดีไป นี่คือทั้งหมดของ ประชาชนคนตาดำๆ ที่ต้องใช้บริการ อยากให้มาดูแลกันจริงๆ และลงโทษกันจริงๆสักที
comment177-1:จริง ฟันเฟิรม์  รอนาน พอมาไม่จอดป้าย
มันมาขับรถเล่นหรือไง
comment178:เคยรอ สาย 157 นานเกือบ 3 ชั่วโมง (วันเสาร์) แล้วก็2 ชั่วโมงบ่อยๆ ดีที่ไม่ใช่วันทำงานก็เลยไม่กังวลเรื่องเวลาเท่าไหร่ แต่หงุดหงิดมากเพราะรอบรถแต่ละคันก็ค่อนข้างนานอยู่แล้ว พอมาถึงป้ายก็ไม่ยอมจอด (วิ่งเส้นใน) วิ่งผ่านหน้าไปเฉย อดทนมานานแล้วเพราะเป็นสายเดียวที่ไม่ต้องต่อรถ 

แต่ช่วงหลังตัดสินใจเปลี่ยนที่ช็อปปิ้งใหม่จะได้ไม่ต้องรอขึ้นสายนี้ ค่อยรู้สึกดีขึ้นมาหน่อย
comment179:รัฐไม่สนใจระบบขนส่งมวลชนสารธารณะที่เป็นรถเมลล์วิ่งบนถนนเลย ไปทำแต่รถไฟฟ้า แต่รถไฟฟ้าก็สมควรต้องทำแหละมันช่วยได้เยอะจริงๆในเมืองที่รถติดนะ
แต่ว่าระะขนส่งมวลแบบรถนี่คนจนเมืองใช้บริการเยอะมากน่าจะพัฒนาปรับปรุงให้ดีกว่านี้หน่อย บ้านเราเมืองร้อนควรเป็นรถแอร์หมดได้แล้ว
สภาพรถก็แย่มากผุพัง ฝนตกก็หลังคารั่ว พนักงานรถร่วมก็แย่มาก
ประมูลรถเมลล์ก็ล้มแล้วล้มอีก ท่านนายกเคยสนใจบ้างใหม ซื้ออาวุธ เรือดำน้ำ เครื่องบิน ฮ. อนุมัติกันเร็วจังเลย
นึกถึงสมัยนึงที่มีพรรคการเมืองนึงจะทำรถเมลล์แอร์ทั้งหมดแล้วเก็บค่าโดยสารแบบราคาเดียวขึ้นมาเลย แต่ก็เป็นพรรคขนาดกลางเลือกไปก็จะผลักดันโครงการให้เกิดขึ้นได้ใหม 
อีกอย่างนึงขอ ขสมก. มาอยู่กับ กทม. ได้ใหมครับให้ กทม.บริหาร เขาน่าจะคิดถึงประชาชนมากกว่านี้ใหมเพราะผู้ว่า กทม.เราเลือกตั้งเข้ามา ในสถานการณ์ปกติน่ะนะ
comment180:เคยนั่งรถเมล์ฮ่องกง เกาหลี ญี่ปุ่น ชีวิตดีๆ สะดวกสบายๆ ช่วงไปเที่ยว พอวันสุดท้ายต้องกลับสารขันแลนด์กะลาแลนด์ แดนฝัน แล้วอยากจะร้องไห้เหมือนเจ้าของกระทู้ กลับไปเจอ รถเมล์เน่าๆ ที่ร้อนอบอ้าว มาก็ช้า รถก็น้อย รถติดอีก ถ้านั่งตำแหน่งแถวล้อรถเวลารถวิ่งเร็วๆ จะกระเทือนตับไตไส้พุงมาก ตอนอยู่เมืองนอกรถวิ่งเรียบ ไม่มีสะเทือนกระโดดดิ่งดั๋ง ผมเข้าใจความรู้สึก เจ้าของกระทู้ที่รอรถนาน เป็นผม ชมครึ่ง ก็ไปต่อรถดีกว่า
comment180-1:เวลาดูทริปแบกเป้เที่ยวอินเดียเนี่ย ใกล้เคียงบ้านเราเลย
นับวันก็ดูแล้วยิ่งเหมือนทริปไปพม่าเข้าทุกที
comment181:ตอนไป กทม ใหม่ๆ อาทิตเดียวน้ำหนักลง4โล เพราะรำคาญรอรถเมย์นี่แหละ เดินเอา วันๆหนึ่ง5-10กิโลได้ บางทีเดินจะถึงจุดหมายละรถเมย์พึ่งตามตูดมา5555
comment182:นี้คือกระทู้ที่ระบายความในใจ ของคนกทม. ได้ดีที่สุดครับ!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! หน่ายจริงๆๆๆกับ ประเทศไทย
comment183:วันก่อน เจอฝรั่งนทท. บอกว่าเวลาไปไหนเค้าจะนั่งรถเมล์บ้านนั้นดู
ไปถึงคิวบา บราซิล ประเทศไหนก็นั่ง

แต่ไกด์ที่กทม.บอกตั้งแต่วันแรกว่าไม่แนะนำ เค้าเห็นสภาพถนนและการจราจรแล้ว ก็ไม่นั่งจริงค่ะ
ไปนั่งรฟฟ นั่งเรือ เดิน แทน
เราก็เห็นด้วยนะ เพราะนอกจากช้า มีน้อยคัน รถติด ร้อนบรรลัย แล้วยังหมิ่นเหม่ต่อการหลงทางต้องนั่งแท็กซี่กลับอีก ขนาดเราเป็นคนกทม. บางทียังเหวอกับรถเมล์ไทยเลย

เราว่าปัญหาเบื้องต้นสุดที่ควรแก้ คือจำนวนรถเมล์มันไม่พอ มันไม่เคยพอ
จีพีเอสก็ยังไม่เป๊ะ ตู้เก็บเงินเลิกคิดเหอะ เพิ่มปริมาณรถให้เพียงพอก่อน
