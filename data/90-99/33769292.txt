title:ก็ยังไม่เลิกก่อความรำคาญ... ใครเดือดร้อนแบบเราบ้างที่ ลานเบียร์อ่อนนุช
comment:ใครเพิ่งเคยอ่านเรื่องนี้ เข้าไปอ่านเรื่องราวภาคแรกได้ที่ http://pantip.com/topic/33223240 เราอัพเดตความคืบหน้าเกี่ยวกับสภาพน่าอึดอัดขัดข้องใจที่อ่อนนุช ในกระทู้ก่อนนี้ด้วยจะได้รวมเป็นที่ทาง แต่มาลงใหม่ด้วยเพราะไม่อยากให้เรื่องนี้หายไปค่ะ 



ตอนนี้พี๊คมาก เวทีที่3แล้วค่ะ เพิ่มมาสองเวทีใน5เดือนทั้งที่นิติบุคคลคอนโดก็บอกว่า "เร่ง" ดำเนินการอยู่ 
เขตวัฒนาก็ดำเนินการ "เต็มความสามารถ" เมื่อวันที่15 พฤษภาคมที่ผ่านมา เขตวัฒนามาวัดเสียงที่ห้อง (ช้ากว่าที่บอกว่าจะมาไปหนึ่งเดือนครึ่ง บอกตั้งแต่มีนาแล้วว่าจะมาเดือนเมษา) เขตบอกว่า เครื่องวัดเสียงมันเสีย ต้องรอคิวเครื่องจากส่วนกลางกทม. นานเลยกว่าจะมาติดตั้งได้ ซึ่งนิติบอกเราว่าเขตไม่ได้แจ้งเลยว่าจะติดตั้งอย่างไร คิดว่าน่าติดที่ระเบียงนอกห้อง แต่เราไม่แน่ใจค่ะว่าเขาจะมายุ่งกับห้องเรามากแค่ไหน ที่บอกว่าจะมาทุ่มนึงวันจริงจะมาเลทมาเร็วเท่าไร ยิ่งกลับบ้านไม่เป็นเวลาอยู่ด้วยกลัวไม่มีคนไขประตูห้องให้ เลยแจ้งเรื่องนี้กับเจ้าของห้องไป เจ้าของห้องก็ใจดีค่ะ ให้เขตไปติดเครื่องวัดเสียงที่อีกห้องหนึ่งที่เขามีอยู่ วันนั้นไม่มีใครนอนห้องนั้นด้วย สบายไป 

และแล้วเขตก็มาค่ะ ... มาสายไปหนึ่งชั่วโมง ปล่อยให้เจ้าของห้องนั้นรอรับแล้วรอรับอีก ก็ยังไม่มา
พอมาถึง เขตก็ให้คนมาเรียกเราค่ะ เจ้าของห้องติดต่อมาทางมือถือว่า ต้องให้เราซึ่งเป็นคนแจ้งเรื่อง ดูตำแหน่งติดเครื่องวัด 
เราก็งง ตอนที่นิติโทรหาเราครั้งแรก เค้าบอกด้วยซ้ำว่าถ้าเราไม่อยู่ห้องในวันที่เขตมา คงต้องให้เขตติดเครื่องวัดเสียงที่ลานจอดรถ (คือพูดเหมือนเขตจิ้มวันเอาไว้แล้วว่าจะมาวันที่ 15 ถ้าไม่มีห้องไหนยอมให้วัดเสียงก็ต้องวัดที่ไหนสักที่ให้ได้ อันนี้การประสานข้อมูลกันมีปัญหานะ ตกลงอย่าง มาอีกอย่าง ถ้าไม่ได้ตามแผนจะทำยังไง ต้องรอรอบหน้าหรือ?) 

เขตถามเราว่า "เวลาไหน จุดไหนที่อยู่แล้วเดือดร้อนเพราะเสียงที่สุด ?" 
เราเหวอเลยค่ะ ... เฮ้ย เดือดร้อนสุดคืออะไรวะ ก็เดือนร้อนสุดตอนที่เสียงมันดังนี่ไง แล้วมันเกี่ยวอะไรกับการเก็บเสียงด้วย!
เขตอธิบายต่อว่า เราแจ้งเรื่องว่า เสียงดังทำให้เรา "นอน" ไม่ได้ เพราะฉะนั้นก็ควรจะติดเครื่องในห้องนอนใช่หรือไม่ เพราะเราคงไม่ได้นอนในห้องรับแขกหรอก

อ่อ กฎหมายมันเป็นงี้จริงหรอเนี่ย ขอเรียนถามนะคะ ใครรู้กฎหมายอย่าได้ถือโทษโกรธเราเลยค่ะ เราเดือดร้อนมานาน แล้วก็โมโห แล้วก็โง่กฎหมายจริง ๆ ยอมรับนะคะ แต่กฎหมายไทยมันจะปัญญาอ่อนขนาดนี้ได้หรือคะ?  
มันไม่ได้เข้าใจอะไรเลยหรือว่า การใช้ชีวิตของคนเราไม่ได้มีแค่การนอนที่สำคัญ เวลาที่เราประกอบอาชีพไม่ได้เพราะไม่มีสมาธิ (เราเขียนบท เขียนคอลัมน์ แปลงานค่ะ) มันก็เดือดร้อนนะคะ เวลาที่เราต้องตัดสินใจปิดหน้าต่างแล้วเปิดแอร์เพื่อกันเสียงอึกทึก ทั้งที่ข้างนอกเป็นวันที่อากาศเย็นสบาย บรรยากาศโคตร (เป็นใจให้) ลานเบียร์ เราต้องเสียค่าแอร์อ่ะค่ะ เสียค่าไฟเปิดทีวีกลบเสียงคอนเสิร์ตโหยหวนด้วย เสียเงินเสียพลังงานตั้งแต่หัวค่ำด้วยเพราะเสียงมันดังตั้งแต่หัวค่ำ อย่างนี้แม่มก็เดือดร้อนนะคะ ต้องเปิดเสียงดัง ๆ ประสาทหูเสื่อมอีก แล้วเรื่องเดือดร้อนทางจิตใจล่ะคะ เรารู้สึกว่าเราถูกละเมิด ถูกรุกล้ำความเป็นส่วนตัว ต้องจำทนต่อความอยุตธรรม ขาดอิสระในการดำรงชีวิต ทำงานไม่ได้ นอนไม่ได้ เครียดไปอีกเท่าไหร่ เรื่องเดือดร้อนหลาย ๆ เรื่องรวมกันต่างหากค่ะที่ทำให้ "เดือดร้อนที่สุด" น่ะ ! 

ถ้าเขตจะแต่วัดในห้องนอน เอาก็เอา ห้องนอนกับห้องรับแขกมันไม่ต่างอะไรกันหรอก ห้องเล็กนิดเดียว เสียงก็ดังพอกันนั่นแหละ แต่เขตยังมีอีกเรื่องต้องถาม

"วัดตอนปิดหน้าต่างหรือเปิดหน้าต่างดี ปกติเวลานอนปิดหน้าต่างใช่มั้ย งั้นก็วัดตอนปิดหน้าต่างแล้วกัน" 

หืมม์ แล้ววันที่เขตมา คอนเสิร์ตก็ดูจะสงบเสงี่ยมกว่าปกติเสียด้วยสิ เหมาะเจาะไปหน่อยมั้ยถ้าจะปิดหน้าต่างตอนนี้แล้วรอเวลาแก่งแย่งเครื่องวัดเสียงมาวัดใหม่อีกครั้งน่ะ? อันนี้คือข้อสังเกตของเราซึ่งระแวงมาก เพราะแก้ปัญหานานขนาดนี้ไม่รู้เบื้องลึกมีอะไรมั้ย ใช้วิจารณญาณนะคะ



เราสาธยายเรื่องการต้องเปิดแอร์ทั้งที่ไม่จำเป็นให้เขตฟัง ตอนนั้นเราโคตรไม่มีอารมณ์ เพิ่งกลับจากการทำงานเหนื่อยสุด ๆ โทรมสุดและยังไม่ได้กินข้าว แล้วยังต้องมาเจอตรรกะกฎหมายแบบนี้อีก เซ็งมาก ยังดีที่เขตก็ดูจะเข้าใจค่ะ แต่เจ้าของห้องเห็นฝนท่าจะตกกลัวฝนจะสาดเข้ามาทำห้องนอนเปียกคืนนี้ที่เขาไม่อยู่ห้อง ก็เลยต้องปิดหน้าต่างไป (คือจริง ๆ ตกลงกันเองก็ได้ เรียกเรามาเพื่ออะไร? แต่ก็ดี ได้เห็นการทำงานจริงของเจ้าหน้าที่ค่ะ)


แล้วการวัดเสียงแบบเปิดหน้าต่างก็ต้องเลื่อนออกไป เพราะเขตทำเรื่องยืมเครื่องมาได้แค่วันเดียว 
นี่งบกทม.มันน้อยขนาดนี้เลยหรอเนี่ย สงสัยหมดไปกับการจัดการขยะที่บานปลายขึ้นทุกที


เขตตั้งเครื่องไว้คืนนึงแล้วมาเอาเครื่องกลับไปในวันรุ่งขึ้น เราไม่รู้เขตมากี่โมง แต่ที่แน่ ๆ คือเราไม่ได้อยู่เจอและถามว่าเป็นอย่างไร

สุดท้ายแล้ว วันนั้นเขาเอาค่าเสียงไปใช้ทำอะไรไม่รู้นะคะ คือไม่เคยมีใครแจ้งอะไรเรากลับมา บอกเลย ตั้งแต่รู้จักกันปลายปีที่แล้ว (3 พย.) ไม่เคยมีคนจากเขตโทรหาเราก่อน เราโทรไปเองทั้งนั้น โทรไปขอทราบผลดำเนินการ ตามเรื่อง แจ้งเรื่อง ในระเบียบการมันมีนะคะว่าให้แจ้งผู้ร้องเรียนด้วยน่ะ แต่นี่คือไม่มี เข้าใจว่างานยุ่งแต่การสื่อสารดันมันก็สำคัญนะคะ  คุยกันทางไลน์เราก็ต้องไลน์ตามบางทีถามอะไรไปก็ตอบมาไม่ครบ ตอบช้าบ้าง ไม่อ่านบ้าง ส่วนทางอีเมลนี่ เราส่งคลิปหลักฐานไปให้ตั้งมาก ฝ่ายสิ่งแวดล้อมไม่ตอบอะไรเรามาเลยค่ะ เมลเดียวกันอีกเมลส่งไปทางเขต ได้รับเมลตอบแค่บอกว่าเขตได้รับเรื่องแล้ว แต่ความคืบหน้าอะไรเนี่ย ไม่เคยมีมาเลย!  เราไม่รู้แล้วค่ะว่า เรายังอยู่โลกเดียวกันอยู่มั้ย ช่องทางการสื่อสารมันก็มีตั้งมากมายเลือกใช้สักทางแล้วก็ช่วยทำให้มัน active ตลอดเวลาจะได้ไหมคะ ทำไมบริหารองค์กรให้มันเต่าล้านปีขนาดนี้ อีกกี่ล้านปีถึงจะคลานขึ้นจากน้ำได้? 

โอ้โห ขอระบายหน่อยเถอะ ไม่สุภาพด้วยแล้ว สุภาพแล้วได้อะไร เกรงใจแล้วได้อะไรขึ้นมานอกจากเสียเวลา ช่วงนี้เรางานเข้าสุด ๆ เวลาที่เจียดมาโทรหาเขตหาความยุติธรรมอะไรครั้งก่อน ๆ ก็ไม่เหลือแล้วค่ะ ตัวเองยังเอาตัวไม่รอด เข้าสูตรคนไทยเลยมั้ยล่ะ  

ทำงานหนัก กลับบ้านดึกดึ่นมาเจอกับพวกที่คอยเอาเปรียบหน้าด้าน ๆ  พอหันไปหาราชการก็หวังพึ่งไม่ได้ 

โทรไปก็ตั้ง 7 เดือนแล้ว ยังไม่เกิดผลอะไรเลย

เราเคยโทรไปหาเขตครั้งหนึ่ง เจอใครสักคนในนั้นบอกเราว่า ไม่ชอบให้อ้างตัวเองเป็นประชาชน แล้วมาหาว่าราชการกินภาษีตัวเองไปวัน ๆ
ตอนนั้นเรายังไม่ทันได้คิด ได้พูด หรือหยิบยกประเด็นนี้ขึ้นมาเลยนะ เราทำงานของเราเต็มที่ เราก็ให้เกียรติราชการว่าเขาต้องทำงานของตัวเองเต็มที่เหมือนกัน ตอนนั้นมองโลกในแง่ดีสุด ๆ แล้วเป็นไงล่ะ  
7 เดือนก็ยังแก้ปัญหาอะไรไม่ได้ จริง ๆ มันมากกว่า 7 เดือนอีกที่แก้อะไรไม่ได้ เพราะมันมีคนร้องเรียนมาก่อนหน้าเรานานแล้ว อย่างที่เคยเขียนเล่าไปในกระทู้แรก

มากกว่า 2 ปีแล้วที่เขตคุมเสียงดัง ที่ทั้งมัน "รบกวนชุมชนที่พักอาศัยรอบข้าง" และ "ไม่มีใบอนุญาตประกอบกิจการ" ทำอะไรไม่ได้เลย

ขอย้ำว่า เขตวัฒนาทำอะไรไม่ได้สักอย่าง! ถ้าเป็นเอกชนทำงานล่าช้าเดือดร้อนขนาดนี้ ก็โดนไล่ออกไปแล้ว แต่นี่เป็นข้าราชการ ไม่มีวันได้ออกถ้าไม่ผิดวินัย คุณอ้างว่าทำตามกฎ ตามระเบียบทุกประการ แต่ปัญหาไม่ถูกแก้ไขอะไรเลย ไม่มีผลงานให้ชาวบ้านคลายทุกข์คลายโศกได้แบบนี้ งานของคุณคืออะไรกันแน่ มาเขตทุกวันนี้เพื่ออะไร?

เราจะย้ายออกแล้วนะคะไม่อยู่แล้ว พ่ายแพ้ต่อการเอาเปรียบ ไร้ระเบียบ หน้าด้านของเจ้าของลานเบียร์ด้านล่างค่ะ แพ้ราบคาบต่อการทำงานที่ล่าช้าและปวกเปียกของราชการไทย 

พวกคุณชนะ ได้ยินแล้วก็เปิดอีกสักเวทีสองเวทีไปเลยสิ เอาให้หูแตกไปเลยทั้งตึก President ตึก Verve 
สงสัยคงต้องให้เดือดร้อนกันถ้วนหน้า คอนโดขายไม่ออก ไม่ก็สะเทือนถึงคนใหญ่คนโตสักคนก่อนล่ะมั้ง กฎหมายถึงจะทำงาน

ปล. 
อ้อ เราลืมเล่าเรื่องตำรวจไทย เขตพระโขนงไป จริง ๆ ไม่อยากแตะมากหรอกค่ะ เพราะเราโทรหาตำรวจบ่อยยิ่งกว่าเขตซะอีก ขอให้มาคุมเวทีตั้งแต่หัวค่ำก็แล้ว ให้ตระเวนตรวจบ่อย ๆ จะได้ไม่ต้องโทรเรียกก็แล้ว (เออ แต่จะว่าไป ใครมันจะบ้าโทรเหมือนเรานะ โทรแล้วไม่ได้อะไรสองสามรอบก็น่าจะหมดหวังได้แล้ว จะโทรหาโล่อะไรทำไมอีก... เรานี่ท่าจะบ้าจริง ๆ นั่นแหละ ฟั่นเฟือนที่เชื่อในกฎหมายและความยุติธรรมที่แม่มไม่มี!) 

แต่เราก็ไม่เคยรู้เลยว่าตร.มาจริงมั้ยเพราะมองจากด้านบนคงเห็นได้ยาก ครั้งนึงเราเคยโทรหาตำรวจและยืนดูอยู่ในตลาด แต่ก็ไม่เห็นจะมา เคยมีแค่ครั้งเดียวที่ตำรวจโทรตอบเรากลับมาว่าพาเจ้าของไปเสียค่าปรับแล้ว  แต่คืนนั้น ถ้าพูดกันตรง ๆเลยก็ต้องบอกว่า เสียงยังคงดังอยู่ดี คนผิดก็ยังทำผิดอยู่วันยังค่ำ ไม่ได้หลาบจำอะไรเลย

เราโทรหาตำรวจบ่อยจนเดี๋ยวนี้แค่เริ่มว่า ร้องเรียนเรื่องลานเบียร์อ่อนนุชเสียงดัง ก็ได้คำตอบกลับมาเลยว่า อ๋อ เดี๋ยวไปจัดการให้ แต่แทบไม่มีสักครั้งเลยที่เรารู้สึกว่าเสียงมันลดลง 

เราไม่รู้หรอกว่าตำรวจเคยมาจริง มาหลอกสักกี่ครั้ง อาจจะถูกมองว่าเป็นบ้า สติไม่ดี แล้วทุกคนในสน.ก็พูดตัดบทไปอย่างนั้นก็ได้ แต่เราก็ยังต้องโทร เผื่อว่าจะยังพอมีใครคิดได้ว่า เรื่องนี้ลานเบียร์ทำผิด เรื่องนี้ตำรวจต้องหาทางจัดการ เพราะมันเป็นหน้าที่ตำรวจที่ต้องรักษาความสงบสุขเรียบร้อย จะปล่อยให้คนหาทางออกไม่ได้ ต้องทน ๆ ๆ จนมาระเบิดในเน็ต มาแนะนำวิธีตั้งศาลเตี้ยแบบต่าง ๆ กันเอง แบบนี้มันถูกแล้วหรือ?

เราหวังนะ ว่าสักคืนโทรไปแล้วจะแจ็กพ็อตเจอตำรวจดี ๆ มีไฟ ที่จะถามตัวเองว่านี่เรากำลังทำอะไรอยู่ ได้ดูแลคนเดือดร้อนจริงหรือเปล่า และทำได้ดีแค่ไหน

เราโทรไปเพราะหวังว่า เราจะไม่ได้เป็นคนเดียวที่โทรไป เราหวังว่า จะมีคนที่หาความยุติธรรมเหมือนกัน และกำลังหาทางทำอะไรสักอย่าง เช่น เริ่มจากส่งเสียงร้องให้เจ้าหน้าที่รัฐได้ยินบ้าง ไม่ใช่เงียบนิ่งรับชะตากรรม แล้วพูดแต่ว่ามันน่าท้อแท้ บอกแต่ว่าเกลียดกฎหมาย เกลียดราชการ เกลียดอำนาจรัฐ แต่ไม่ลองดูให้เห็นกับตาว่า ไอ้ที่เลวร้ายมันเลวร้ายอย่างไร จ้องมองเข้าไปว่าเกิดอะไรขึ้นกันแน่ จุดไหนที่ยังมีปัญหา มีเหตุร้องเรียนคราวหน้าจะได้รับมือได้ถูกจุดขึ้น

ตำรวจบางนายเราก็เข้าใจว่า เขาเห็นใจเราและพยายามแนะนำ แต่ก็แนะวิธีได้แบบว่า...เอ่อะ มันจะดีเรอะ
อย่างที่ตำรวจคนนึงบอกให้เรา "ไปจ้างมาเฟีย" มาจัดการกับลานเบียร์ตรงนั้น เราชอบความจริงใจที่สื่อออกมานะ ดีใจที่อย่างน้อยก็ยอมรับกันมาตรง ๆ แต่ไม่ดีใจก็ตรงที่ พูดงี้แล้วจบ ปัญหายังอยู่ ส่วนตร.ท้อใจไปละ

เอาเป็นว่า เราเขียนถึงตำรวจแค่นี้แหละ กลัวมีภัย ดูเอาแล้วกันภาพลักษณ์ตำรวจบ้านนี้

สรุปว่า จากการที่เราได้เต้นแร้งเต้นกาไปเนี่ย มีสิ่งหนึ่งที่แน่ใจได้ก็คือ 
1. เจ็ดเดือนที่ผ่านมานี้ ... มีเวทีสองแห่งผุดขึ้นมารวมกับลานเบียร์ของเดิมเป็นสามแห่ง 
2. เจ็ดเดือนนี้ อยู่ในสายตาและความรับรู้ของทั้งตำรวจและเขตวัฒนา (และ...โชคร้ายของเจ้าของร่วมที่นี่นะคะ นิติบุคคล The President Condo ก็รับรู้ปัญหาดีและรู้มานานกว่านั้นหลายเดือนแล้วด้วย...แต่ก็ยังทำอะไรไม่ได้ ใครกำลังจะมาอยู่ห้องฝั่งเดียวกับเราก็คงต้องรอรับชะตากรรมค่ะ เราได้แต่ช่วยภาวนาให้ว่าจะเกิดเรื่องดี ๆ ขึ้นมาบ้างในอนาคต) 

เรื่องที่รู้ ๆ กันอยู่ปัญหาคืออะไร แต่รัฐยังทำอะไรไม่ได้ 

จะให้สันนิษฐานว่าเพราะอะไรดีล่ะ?

ปปล. ตอนนี้นิติมีไลน์แล้วนะ ตื่นเต้นจัง อยากให้มีมานานแล้ว ต่อไปหวังว่าการแจ้งข่าว ประสานงานกันจะสะดวกขึ้น ผู้อาศัยรวมตัวเป็นน้ำหนึ่งใจเดียวได้มากขึ้นนะ																																	   แก้ไขข้อความเมื่อ 12 มิถุนายน 2558 เวลา 07:46 น.
comment1:ติดตามอ่านมาตลอด เป็นกำลังใจให้ครับ
comment2:ย้อนรอยด้วยภาพและเสียง
คุณภาพเสียงที่ได้ยินแต่ละคลิปอาจจะต่างกันบ้างเป็นเพราะเครื่องอัดค่ะ ที่มีเสียงซ่า ๆ เยอะคือใช้ซัมซุงกาแล็กซี่ S3 อัด ส่วนที่ภาพชัด ๆ เสียงคม ๆ ได้ยินดนตรีโดดออกมาจากแบ็คกราวน์ดคือใช้แท็บเล็ตซัมซุงกาแล็กซี่ แท็บ S 
อย่างกะจะรีวิวมือถือ แต่ไม่ใช่นะคะ 555 จะบอกว่า บางคลิปต้องเร่งเสียงถึงจะแยกดนตรีออกจากแบ็คกราวน์ดได้น่ะค่ะ เป็นปัญหาทางเทคนิค ความดังเสียงก็พอ ๆ กันค่ะคือเปิดหน้าต่างอยู่ที่ประมาณ 70-89 เดซิเบล (วัดจากแอพลิเคชั่น Sound meter กับ deciBel) ปิดหน้าต่างแล้วอยู่ที่ 40-60 เดซิเบล

สภาพล่าสุด มิถุนายน 2558 เสียงดังกว่าก่อนมาก ๆ ยังไม่ได้วัดเสียงมาแต่เมื่อวาน-วันนี้ดังจนต้องโทรเรียกตำรวจ พรุ่งนี้คงต้องวัดเสียงดูหน่อย 

สามเวทีแล้ว หันหน้าเข้าคอนโด President ส่งเสียงดังตั้งแต่หัวค่ำถึงประมาณสี่ทุ่ม

สภาพเดือนมีนาคม 2558 เดือนที่มีการประชุมใหญ่คอนโดและนำเรื่องเสียงดังเข้าที่ประชุมเจ้าของร่วมครั้งแรกในรอบปี (จากที่นิติบุคคลรายหนึ่งบอกมา) 

เพลงซอมบี้เป็นเพลงยอดนิยม

เดือนมกราคม 2558


เดือนพฤศจิกายน2557

เดือนตุลาคม2557
https://drive.google.com/file/d/0B21eH2QQLHcVOUJlX0RGTDUwMEE/view?usp=sharing
https://drive.google.com/drive/u/0/folders/0B21eH2QQLHcVYTUzX3pKQ0dNQ0k

จริง ๆ มีเยอะกว่านี้ รวมถึงคลิปคุยกับ 1111 และ 191 ด้วย ส่วนเขตมีคลิปเสียง ไม่เอามาลงนะคะ เดี๋ยวหาว่าพาดพิง-ละเมิดความเป็นส่วนตัว 
เราไม่ได้เก็บไว้แบล็กเมล์ค่ะ เราเก็บไว้เป็นหลักฐานอ้างอิงการเขียนของเราว่าเป็นจริง

ปล. อีกครั้ง
เรื่องนี้แจ้งไว้ที่ ร้องทุกข์ลงป้ายนี้ แล้วสองครั้ง กำลังรอการติดต่อกลับ ได้ให้เบอร์โทรเอาไว้วันที่ 2 มิถุนายนที่ผ่านมาค่ะ
comment3:ทำใจครับ อยู่เมืองไทยทำใจอย่างเดียว

 บนถนนรถติด  ห้ามจอด  เปิดไฟฉุกเฉิน จอดได้ครับ

รถติดช่างหัวม้นไม่เกี่ยว
comment4:สงสัยว่าเป็นห้องเช่า  ทำไมไม่หาที่ใหม่อยู่ละคะ  หรือติดสัญญาอะไรอยู่
comment4-1:ติดสัญญา1ปีค่ะ ตอนนี้หาที่อยู่ใหม่ได้แล้วล่ะ ก่อนย้ายห้องใหม่นี่ต้องไปสำรวจห้องทั้งกลางวันกลางคืนเลย ระแวงมาก 555 อีกไม่นานจะย้ายออกแล้วค่ะ ไม่อยู่ด้วยละ อีกหน่อยคงไม่ได้รายงานความเคลื่อนไหวที่นี่แล้ว ช่วงเวลาที่เหลืออยู่ที่นี่เราตั้งใจจะลงข้อมูลในเน็ตให้ครบ ตอนแรกว่าจะไม่เขียนแล้วอยู่เงียบ ๆ แล้วล่ะ เพราะท้อใจ เสียเวลา แต่ถือว่าช่วยเจ้าของห้อง (ซึ่งใจดี เป็นคนดีมากคนนึง) ตามเรื่อง เค้าจะได้มีข้อมูลไปใช้วางแผนจัดการกับเรื่องนี้ต่อไป และเราก็อยากช่วยให้ข้อมูลผู้เช่าคนอื่นในอนาคตด้วย จะได้ไม่เลือกห้องผิดค่ะ
comment4-2:คือจะบอกว่าให้ย้ายออกทั้งตึก หรือทั้งบริเวณนั้นไปให้หมดในรัศมี 500 เมตรเลยรึเปล่าครับ

หรือคนอื่นทั้งตึกน่าจะชอบใจที่มีเสียงดังแบบนี้
comment4-3:ยังดีนะที่ไม่ใช่บ้านตัวเอง
comment4-4:ตรรกระนรกครับ

ทำไมเราต้องย้ายหนี ควรจะแก้ไขให้อยู่ร่วมกันได้มากกว่านะครับ
comment4-5:เพราะความเป็นจริงมันแก้ไขปัญหาได้ยากกว่าหาที่อยู่ใหม่
comment4-6:เราเองที่เขียนกระทู้นี้ขึ้นมา ก็เพราะอยากจะเห็นคนในชุมชนปรับตัวเข้าหากันและให้อยู่ร่วมกันได้โดยสันติ ไม่มีการเอาเปรียบกันและกันค่ะ ถึงจะเป็นเป้าหมายที่ยากจะไปถึง แต่เราก็ต้องไปให้ได้ค่ะ
อย่างน้อยถ้าลบตรรกะแย่ ๆ ว่า ต้องอดทนต่อสิ่งผิด เปลี่ยนมาเป็น อดทนเพื่อสิ่งที่ถูก ได้ ก็คงยังพอมีหวังอยู่บ้าง
ถ้าปล่อยให้มีคนเดียวอดทนเพื่อความถูกต้อง ในที่สุดคนนั้นก็หมดกำลังและต้องหนีไปจากชุมชนนั้นเพราะทนไม่ได้ 
สังคมดี ๆ ที่เราวาดหวังกันจะเกิดไม่ได้เลยถ้าคนในชุมชน โดยเฉพาะคนที่เดือดร้อนไม่ออกมาร่วมมือกัน 
และถ้าจนท.รัฐ กับกฎหมายยังไม่สนับสนุนให้คนเหล่านี้เรียกร้องสิทธิของตัวเองแล้ว สภาพที่ว่ามาก็ยิ่งเกิดได้ยากเข้าไปใหญ่
ที่พูดมาไม่ได้ให้ท้อนะคะ แต่ให้มาช่วยกันอดทน บ่อนเซาะตรรกะผิด ๆ นี้ให้หมดไปค่ะ สู้ว้อย!
comment5:เห็นใจนะครับ กฎหมายบ้านเรามันแย่จริงๆ เอาผิดไรกับคนพวกนี้ไม่ได้ซักที แต่ก็นะ ทนอยู่มาจะครบปีแล้วใช่มั้ยครับ

กรณีนี้ หรือหากเจอที่ใหม่เป็นแบบนี้ คุณควรจะรีบย้ายออกนะครับ อธิบายเหตุผลให้เจ้าของห้องทราบ คิดว่าเค้าคงไม่โหดร้ายขนาดยึดเงินมัดจำหมดหรอกครับ เสียค่ามัดจำนิดหน่อยแลกกับสุขภาพจิตที่เสียไปเกือบปีแบบนี้ ผมว่าก็คุ้มค่านะครับ

ขอให้ได้ที่อยู่ใหม่ดีๆนะครับ อย่าลืมสำรวจรอบๆให้ดีก่อน ทั้งกลางวันและกลางคืน
comment6:อย่าอยู่มันเลยครับไอ้เมืองไทยเนี้ย เบื่อผมก็เจอปัญหาคล้ายๆๆกัน ร้งเรียนไปจนมีเรื่องมีราวก็เท่านั้น
comment6-1:เมืองแห่งเสียงอึกทึกครึกโครม ใครอยากทำไรทำ
comment6-2:เมืองไทยเอะอะอะไรขอเสียงดังไว้ก่อนทุกงาน ทุกเทศกาล กรรมเวรแท้ๆ
comment6-3:จริงค่ะ (ไม่รู้คุณประชดหรือเปล่านะ 55)
เราเซ็งกับความ "ไม่เป็นไร" "ช่างมัน" "มีเงินเท่ากับไม่ผิด"
และความเห็นแก่ตัวไร้ระเบียบของคนในสังคมนี้มามากพอแล้วค่ะ
ถ้าอยู่ที่นี่ต่อวันนึงเราคงเป็นบ้าตายแน่ ๆ พูดเลยว่ารับไม่ได้อีกต่อไปแล้ว
สิ้นปีนี้จะหนีไปอยู่ต่างประเทศแล้ว ลากันทีไอ้พวกมนุษย์เฮงซวย
comment7:เห็นใจและเข้าใจจริงๆ
เคยเจอมาเหมือนกัน ข้างบ้านเสียงดังเป็นโรงงาน
แจ้งตำรวจ แจ้งเขต แจ้งกทม แจ้งสำนักนายก แจ้งดำรงธรรม แจ้งผู้ตรวจการ
ไม่มีใครช่วยได้ สุดท้ายเหมือนคุณ ต้องย้ายเอง

แจ้งตำรวจ รับปากไปงั้นแหละ 
ไม่เคยวนไปดูให้ รู้ว่าเดี๋ยวคนแจ้งก็เบื่อเอง
comment8:หลังไมล์กับผมหน่อยครับ
comment9:เห็นใจครับ ไม่รู้จะช่วยยังไง ขอให้กำลังใจแล้วกันเนอะ ..สู้ สู้ ครับ
comment10:หากเราสู้เขาไม่ได้ ก็จงร่วมมือกับเขาครับ

ซื้อหรือเช่าลำโพงเบสใหญ่ๆ แล้วเปิดเวทีที่4 ร่วมกับเค้าไปเลยครับ

ส่วนจะเปิดงิ้วหนือคาถาชินบัญชร ก็ตามสะดวกครับ
comment11:รัชตะ เป็นนักข่าวครับ ยังไงผมขอทราบข้อมูลเพิ่มเติมครับ หลังไมล์ผมหน่อยครับ
comment12:ใต้สำนักงานเขตแห่งหนึ่ง อยู่ในอาคารย่านถนนเพชรบุรี ข้ามคลองมานิดนึง

มีผับที่เปิดถึงตีห้า ตอนนี้ปิดไปแล้วมั้ง
comment12-1:ปิดที่ไหนละครับ เปิดบริการตามปกติแล้วจ้าาา
comment12-2:วิปใช่มั้ยคะ? 55555 เราว่าอันนี้น่าเกลียดจริงนะ
สงสัยเจ้าของเส้นใหญ่
comment13:มีเงิน  ทำอะไรได้เยอะครับ  ประเทศนี้
สวรรค์ของคนรวย  คนจนก้มหน้าก้มตาไป
เป็นอีกประเทศที่ โจร ชอบอยู่   อยู่สบาย เคลียร์ง่าย  ค่าเคลียร์ก็ถูก
comment14:เคยเจอเหตุการณ์คล้ายๆกันครับ

เป็นหอพัก ชานเมือง ตกเย็น มีกลุ่มคนมานั่งกินเหล้า นั่งท้ายรถกะบะ

นั่งไม่พอแถมเปิดเพลงเสียงดัง

แจ้งไปเจ้าของหอ เจ้าของหอก็เดินมาบอกว่า ให้เบาๆเสียง ก็เบาครับ

บางวันเจ้าของหอไม่อยู่ ก็เปิดกันดังสนั่น

ยอมรับครับว่า จิตตกมากๆ รำคาญจนอยากจะเอาระเบิดไปวาง

เคยได้ยินเจ้าของหอบอกว่า เจ้าของหอคุยกับคนพวกนี้ คนพวกนี้ที่ทำเพราะมีความสุข มีความชอบ

ผมได้ยินแบบนี้ ไม่รู้จะทำยังไงต่อไป

สุดท้ายทนไม่ไหวจริงๆครับ

ซื้อบ้านอยู่เลย จบ
comment15:จริงๆแล้ว เจ้าหน้าที่สามารถวัดทั้งแบบเปิด และปิดหน้าต่างได้ภายในคืนเดียวครับ และเวลาวัดต้องวัดทั้งตอนที่เล่นเพลง และไม่เล่นเพลง เพื่อเปรียบเทียบมาตรฐานเสียงรบกวนหลังสี่ทุ่ม ซึ่งมาตรฐานจะเข้มงวดกว่าตอนกลางวัน ปัญหาที่พบคือ มาตรฐานตามพรบ. สิ่งแวดล้อมไม่มีสภาพบังคับ คือไม่มีบทลงโทษ มีไว้ใช้อ้างอิงเท่านั้น ซึ่งเขต ก็คือเจ้าพนักงานท้องถิ่นจะต้องใช้อำนาจตามพรบ.สาธารณสุข เรื่องการทำให้เกิดความเดือดร้อนรำคาญ สามารถระงับเหตุได้ แต่ส่วนใหญ่เจ้าพนักงานท้องถิ่นมักจะไม่ทำ เพราะอะไรก็รู้ๆกันอยู่ ปัญหาแบบนี้เกิดทั่วประเทศ เพื่อนผมบ้านอยู่แถวนิมมานที่เชียงใหม่ ต้องทนทุกข์ทรมานจากร้านที่เสียงดังพวกนี้มานาน และถ้าใครเป็นคนเชียงใหม่จะรู้ว่าแถวนิมมานเป็นที่อยู่อาศัยมาก่อนที่ร้านพวกนี้จะรุกเข้ามา ตอนนี้ต้องพึ่งศาลปกครอง เพราะข้าราชการท้องถิ่นเข้าข้างผู้ประกอบการ ไม่ช่วยเหลืออะไร และยังซ้ำเติม เพราะกฎหมายที่อ่อน และจนท.ที่เห็นแก่ ...
comment15-1:เจอเหมือนกันเลยค่ะ เราไปอ่านกฎหมายมาก็ระบุว่าเจ้าหน้าที่มีอำนาจระงับเหตุ แต่จนท.เองกลับบอกว่าไม่มี ต้องให้ตำรวจทำ ตำรวจก็บอกว่าไม่ได้ เขตต้องทำเพราะร้านไม่ขอใบอนุญาตเขตต้องจัดการ โยนกันไปโยนกันมา ตร.บอกว่าจับมาก็ปรับได้แค่ร้อยเดียว เขตก็ "ทำเรื่อง" "ทำหนังสือ" อยู่นั่นแหละ ไม่ถึงไหนสักที จะรอผอ.เซ็นก็นานเพราะรองเกษียณกันหมดไม่มีใครช่วยเซ็น ห้าเดือนผ่านไปก็ยังหารองไม่ได้ ทำให้การเคลื่อนไหวของเขตช้ามาก อย่างเรื่องการขอเอกสารหลักฐานการดำเนินการของทางเขต ตามกฎหมายว่าด้วยระเบียบการบริหารบ้านเมืองที่ดี (เรา quote ไว้ในกระทู้ภาคหนึ่งด้วย) บอกว่าเขตต้องดำเนินการเสร็จ ส่งเอกสารให้เราได้ภายใน 15 วันไม่มีการโยกโย้ แต่เขตก็อ้างว่าไม่มีรองผอ. เลยต้องรอนานกว่ากำหนดไปอีก ไม่รู้ปล่อยตำแหน่งว่างนานขนาดนี้ได้ยังไง
comment16:เนื่องจากเราเขียนกระทู้ใหม่แล้วยังไม่ได้ประกาศจุดยืนเหมือนในกระทู้แรก 
แถมยังเขียนด้วยอารมณ์ท้อแท้ด้วย เลยกลัวว่าทำให้เข้าใจไขว้เขวหรือสงสัยได้ว่า เราเขียนเรื่องนี้อีกทำไม แค่โอดครวญให้เป็นเรื่องขึ้นมาให้สะใจเล่น เป็นลูกบ้า หรือพยายามแกล้งว่าราชการอะไรทำนองนี้หรือเปล่า ก็เลยอยากจะบอกว่า เจตนาการลงกระทู้เรื่องนี้ที่ pantip ของเรายังเหมือนเดิมค่ะ คือ

1. ประกาศให้ชัดเจนว่า "เสียงรบกวน" เป็นปัญหาที่ถูกมองข้ามมานานทั้งที่เป็นเรื่องซีเรียส และกระทบการใช้ชีวิตของคนในหลายด้าน เช่น เรื่องความเป็นส่วนตัว สิทธิในการได้อยู่อย่างสงบ การได้ใช้สมาธิจดจ่อทำสิ่งที่ต้องอาศัยสมาธิ (สำหรับเราสิ่งนั้นก็คือ อาชีพและอาชีพเสริมที่เราทำอยู่) เสียงดังยามวิกาลกระทบต่อ การนอนหลับพักผ่อนซึ่งมีผลต่อเนื่องมาถึงเรื่องสุขภาพ ในกรณีของเรา แม้จะไม่ได้มีใบรับรองแพทย์อะไรมายืนยันแน่นหนา (นอกจากผลการตรวจสุขภาพที่หมอบอกว่า เราความดันตกเพราะนอนไม่พอ) แต่เราก็รู้สึกได้ว่าต้องการเวลานอนที่มากกว่านี้ สงบกว่านี้ และเป็นเวลากว่านี้ ไม่ใช่ต้องรอจนเลยเที่ยงคืน เวทีปิดหมดแล้วถึงได้นอน จากนั้นรุ่งเช้ามาก็ต้องตืนสาย ๆ เข้างานช้า กลับบ้านดึกอีก เป็นวัฏจักรอุบาทว์ไม่สิ้นสุด เหมือนกับตกอยู่ในนรก เสียงรบกวนยังกระทบต่อสุขภาพของคนในครอบครัวเราซึ่งมีโรคประจำตัว และกระทบเราอีกทีที่ต้องเป็นห่วงคนที่เรารัก

2. สะท้อนทัศนคติและขั้นตอนการทำงานจริงของเจ้าหน้าที่ผู้เกี่ยวข้องและมีความรับผิดชอบแก้ไขปัญหา "เสียงรบกวน" อย่างละเอียดและเป็นกลางที่สุดเท่าที่จะทำได้ เจออะไรก็เล่าไปแบบนั้น เราดำเนินการอะไรพลาดไป (มือใหม่น่ะ) รู้สึกอะไรอย่างไรก็เล่าตรง ๆ จากการติดตามเรื่องมาเราพบว่า "เสียงรบกวน" แม้จะสร้างความรำคาญต่อเนื่องยาวนาน แต่หลายคนก็ยังมองว่า เป็นเรื่องเล็กน้อยที่ "น่าจะทนกันได้" 

เราก็ถามตัวเองตลอดนะว่า จริง ๆ นี่เป็นเรื่องที่เราควรจะทนมั้ย แต่สุดท้ายสิ่งที่เราทนไม่ได้คือ "การละเมิดสิทธิ" และ "การเอาเปรียบ" ของคนค่ะ เราคิดนะว่า คนเราทนทุกอย่างได้ตราบใดที่ยังไม่ตาย ขนาดสงคราม ความขัดแย้ง สภาวะโลกร้อน คนเราก็ยังทนได้ ถ้าทนไม่ได้ก็ต้องตายไป แต่การที่เราทนกันได้ ไม่ได้หมายความว่า เรา "ต้อง" ทนหรือ "ควรจะ" ทนนี่คะ?

3. สรุปว่า ทัศนคติ "เสียงรบกวนเป็นเรื่องเล็กที่ทน ๆ เอาก็ได้" ส่งผลให้ปัญหาเรื่องนี้ไม่ได้รับการจัดการอย่างจริงจังเท่าที่ควร ทั้งที่จริง ๆ ก็น่าจะแก้ได้ง่าย ๆ เพราะไม่ซับซ้อนซ่อนเงื่อนเหมือนการค้ามนุษย์ ค้ายา แต่รัฐกลับแก้ไม่สำเร็จ เกิดกรณีซ้ำ ๆ ให้เห็นกันทั่วไป เห็นได้ชัดเจนจากคอมเม้นต์ที่เข้ามาเล่าสู่กันฟังว่ามีกรณีนี้อีกมากในกทม. และชุมชนเมืองใหญ่ ๆ ของจังหวัดอื่น ๆ เราพบว่า กฎหมายไม่ได้ถูกนำมาใช้อย่างเต็มประสิทธิภาพเพราะดูเหมือนทุกคนต่างคาดหวังว่า ผู้เดือดร้อนจะ "ชินชา" กันไปเอง แต่ความจริงก็คือ ความเดือดร้อนที่ถูกเก็บกดเอาไว้ไม่ได้จางหายไป ดูได้จากการที่มีหลายคนส่งข้อความมาให้เราบอกให้จัดการปัญหาด้วยความรุนแรง เพราะกฎหมายและกระบวนการยุติธรรม "พึ่งไม่ได้ " แค่นี้ก็ชัดแล้วว่า ระบบกฎหมายตรงส่วนนี้ของเรากำลัง "พัง" เพราะไม่สามารถให้ความคุ้มครองการใช้ชีวิตของประชาชนได้ครบทุกด้าน 

4. ในกระทู้แรกของเรา เราเขียนเล่าไว้ว่า เห็นการทำงานของราชการมีปัญหาอย่างไร แต่นั่นก็เป็นเพียงมุมมองหนึ่งของผู้เดือดร้อนที่ไม่ได้มีความรู้วิชาการเชิงกฎหมายและการปกครองท้องถิ่นอะไรมากนัก จะเป็นประโยชน์มาก (และเราจะดีใจมาก) หากเรื่อง "เสียงรบกวน" ได้ถูกพูดถึงในระดับวิชาการ และเกิดการแก้ไขที่มีหลักการ เป็นรูปธรรม ปฏิบัติได้จริงในทุกที่ทุกสถานการณ์ ใครก็ตามที่คิดว่านี่เป็นปัญหาเล็ก ๆ น่าจะดีใจได้ เพราะหมายความว่าปัญหาที่แก้ได้อีกหนึ่งอย่างกำลังจะหมดไป ค่อย ๆ จัดการไปทีละเรื่องอย่างต่อเนื่อง ปัญหาความไม่พอใจกัน การเอารัดเอาเปรียบกันในชุมชนก็น่าจะลดลงไปเอง 

5. เรา "ไม่ต้องการ" ไล่บี้ให้ใครปิดกิจการไปหรือตกงาน ทำลายอาชีพคนอื่นเพื่อ "ความมันสะใจ" อะไรพวกนี้ แต่เราอยากจะเห็นปัญหาของที่นี่และปัญหาแบบเดียวกันนี้ในที่อื่น ๆ ได้รับการแก้ไขในแบบที่มีการสร้างข้อตกลงที่ต่างฝ่ายต่างจะไม่ละเมิด เราอยากให้ดำเนินการตามกระบวนการยุติธรรม และฝ่ายที่ประกอบกิจการ ผู้ก่อความเดือดร้อน (ซึ่งตามที่เขตบอกคือผิดกฎหมายไม่มีใบอนุญาต) กับผู้พักอาศัยที่ได้รับผลกระทบได้ตกลงกัน อาจจะผ่านนิติบุคคลหรือผ่านเขต ว่าจะอยู่กันอย่างไรโดยที่ต่างฝ่ายอยู่ได้และพอใจ ไม่เอาเปรียบกันโดยอ้างว่าใครมาก่อนมาหลัง สองฝ่ายจะมีหลักประกันว่า ใครทำผิดกฎระเบียบต้องชดใช้ความเสียหายด้วยกันทั้งคู่ เพราะกฎหมายควรจะให้ความยุติธรรมกับทุกคน ไม่เช่นนั้นกฎหมายก็ไม่มีความเป็นธรรม

เขียนยาวอีกแล้ว แต่ถ้าไม่ยาวก็กลัวไม่ครอบคลุม ไม่เคลียร์น่ะค่ะ ขอโทษด้วยค่ะ T w T

หมายเหตุ [Spoil] คลิกเพื่อดูข้อความที่ซ่อนไว้ใครที่จริงจังกับการแก้ปัญหานี้ ขอให้อ่านข้อความในกระทู้ให้ครบทั้งสองกระทู้ และมาวิเคราะห์หาทางแก้กันนะคะ
ไม่อยากให้เรื่องนี้เป็นดราม่า โดยที่ปัญหาก็ยังไม่ถูกแก้ไขอยู่ดี


สภาพวันนี้ เสียง 75-78 เดซิเบล วัดจากแอพ deciBel ที่ระเบียง
comment17:ได้ออกทีวีแล้วนะ
วันนี้เป็นสกู๊ปข่าวในช่องไทยรัฐทีวี
ทางเขตยังอ้ำอึ้งบอกว่าอยู่ระหว่างตรวจสอบ ตรวจน๊านนานเนอะ

หวังว่าจะมีอะไรเปลี่ยนแปลงบ้างนะคะ เอาใจช่วย
comment17-1:ขอบคุณมาก ๆ เลยค่ะ ได้เข้าไปดูมาแล้ว ดีใจที่ในที่สุดก็อยู่ในความสนใจของสื่อเสียที ถือเป็นก้าวแรกที่ดี เราหวังว่า ค่อจากนี้สื่อมวลชนจะช่วยกันขยายผล ให้ข้อมูลประเด็นนี้อย่างละเอียดขึ้นและหลากหลายแง่มุมยิ่งขึ้น พูดถึงความเดือดร้อนของคห.อื่น ๆ และช่วยติดตามการแก้ไขปัญหาของเขตอื่นด้วยทั้งที่สำเร็จและไม่สำเร็จ จะได้รู้กันไปว่าที่แก้สำเร็จเป็นเพราะอะไร ทำไมได้ผล แล้วที่ไม่ได้ผลมันเพราะอะไร
comment18:เรื้องปกติในแหล่งใกล้ความเจริญ
comment19:เป็นกำลังใจให้ครับ โครตเกลียดพวกสร้างมลภาวะทุกชนิด เสียง กลิ่น อื่นๆ ขอให้ได้รับการแก้ไขโดยเร็ว
comment20:สิ่งน่าเบื่อและน่ารำคาญในบ้านเราคือร้องเรียนอะไรไม่ได้เรื่องสักอย่าง มีอำนาจไม่ใช้ในทางที่ถูก แถมดันไปเข้ากับฝ่ายทุนเสียด้วย
comment21:อยากได้ข้อมูลแนะนำว่าบอกให้นิติจ้างลบริษัทตรวจวัดสื่องแวดล้อมมาเก็บข้อมูลเองเลยครับเอาข้อมูลไปให้เขต

แต่ต้องเข้าใจนะครับว่า ถ้าเกิดค่าที่ได้มันไม่เกินมาตรฐานกฎหมายขึ้นมาเท่ากับว่าคุณทำอะไรไม่ได้แล้วนะครับ แต่ถถ้าเกินเขตก็ต้องจัดการ

ถ้ายังไม่ทำงานแนะนำว่า รวมตัวคนที่อยู่ในที่พักฟ้อง ผอ. เขต วัฒนา มาตรา 157 ฐานละเว้นการปกิบัติหน้าที่ครับ 

รับรองเรื่องเดินแน่


วิธีแบบมืด ๆ รวมเงินกันจ้างมือปืนยิงใส่ลำโพงเรื่อยเดียวก็เงียบ
comment22:ผมค่อนข้างเชื่อว่าปัญหานี้จะได้รับการแก้ไขอย่างรวดเร็ว
ถ้าคุณรวยมากๆหรือเป็นลูกผู้มีอิทธิพล
comment23:ถ้าเล่นเรื่องเสียงไม่ได้
ก็ดูเรื่องอื่นครับ พวกนี้ มันต้องมี ผิดอะไรอย่างอื่นพ่วงด้วยอยู่แล้ว

แต่ที่กลัวคือฟ้องไป มันจะกลายเป็น แค่มีคนโดนไถเงินเพิ่ม 
แล้ว ชาวบ้านก็ เดือดร้อนต่อไป
comment24:น่าเห็นใจนะค่ะ ห้องดิฉันก็เหมือนกัน ร้านอาหารอยู่ชั้น2ของหอพัก ดิชั้นอยู่ชั้น4 เสียงดังมากทุกคืน พื้นห้องนี่สะเทือน ร้องเรียนก็แล้ว แจ้งตำรวจก็แล้ว ก็ดังเหมือนเดิม
comment25:ข้างบ้านเราก็เป็นคะ เปิดทีวี เสียงดังมาก เปิดเพลง ต่อเครื่องเสียง แล้วยิ่งช่วงไหน การเมืองมีเวทีตั้ง มันเปิดให้ ชาวบ้านฟังกัน ทั้งที่ไม่มีใครอยากฟัง พอไปแจ้งตำรวจ ตำรวจบอกว่าปล่อยบ้านนี้ไป เขาบ้าทั้งผัวทั้งเมีย คือ พวกต้องทนเอาอ่ะ มีบ้านเดียว แถว ร.ร. พ.น
comment26:เข้าใจ จขกท. และเจ้าของร่วมที่คอนโดฯ นะ
(คอนโดฯที่สร้างใหม่ตรงซอย 81 ใช่มั้ย)

แต่ว่าตลาดอ่อนนุชมันมาก่อนคอนโดขึ้นอ่ะ เรื่องเสียงนี่มีแน่นอนมั่นใจ 
(แต่ตอนไปซื้อมันดันขายตอนกลางวันเนี่ยสิเนอะ)

เป็นเรา เราคงไม่ซื้ออะ เพราะรู้อยู่แล้วว่าเสียงมันตีขึ้นตึกด้านบนแน่ ๆ 
เราเคยอยู่คอนโดชั้น 14 แถวสุขุมวิท 101/1 หมาเห่าบนถนนยังได้ยินเสียงเลย 
เพราะเสียงมันเจอตึกแล้วมันจะตีขึ้นด้านบน
comment26-1:เสียใจแทนเจ้าของห้องเหมือนกันค่ะว่า ไม่น่าต้องมาเจอแบบนี้เลย เป็นอุทธาหรณ์ในการเลือกซื้อคอนโดจริง ๆ 

เรื่องมาก่อน-หลัง เราก็เข้าใจอย่างนั้นนะคะว่า ลานเบียร์มาก่อนนานแล้วกว่าคอนโดจะมา แต่ขอแย้งว่า ถึงแม้คอนโดมาหลังลานเบียร์ แต่เวทีที่สอง (เวทีค็อกเทล) ได้ตั้งขึ้นมาราว ๆ มกราปีนี้ ส่วนอีกเวทีหนึ่งก็เพิ่งเพิ่มขึ้นมาเมื่อต้นเดือนมิถุนา สองเวทีมันมาหลังคอนโดชัวร์ ๆ และทำเสียงดังกว่าเดิมด้วย ประมาณว่าแข่งกันดังน่ะค่ะ ตอนที่เราเดินทางไปคุยกับจนท.เขตวัฒนาเมื่อเดือนมีนาคม จนท.ก็ยังบอกเลยว่า เจ้าของเวทีแรก (ลานเบียร์อ่อนนุช) เขา"กำลังจะ" ตกลงลดระดับเสียงกับทางเขตได้แล้ว แต่พอมีเวทีใหม่ขึ้นมา เขาก็เลยต้องแข่งกับเวทีหน้าใหม่ เปิดเสียงดังกลบอีกร้านเข้าไปอีก (เราสงสัยอยู่นะว่า ลึก ๆ แล้วตกลงมันคนละร้านหรือร้านเดียวกันกันแน่ อันนี้เคลือบแคลงแต่ยังหาข้อมูลไม่ได้) อย่างนี้ลานเบียร์ไม่น่าจะอ้างสิทธิการมาก่อน มาหลังได้ นอกจากนี้ เราก็ไม่ทราบแน่ชัดด้วยว่า ชุมชนรอบข้างแต่เดิมเดือดร้อนกับเรื่องนี้บ้างมั้ย และมีการร้องเรียนอะไรหรือเปล่า 

อีกประเด็นคือ อย่างที่บอกไปในคห 16 เราคิดว่า มาก่อนมาหลังมันไม่น่าจะเกี่ยวกับการทำผิดกฎหมาย (เขตบอกว่าร้านไม่มีใบอนุญาตประกอบการ) หรือการไม่ปรับตัวเข้าหากันนะ คือตั้งแต่อยู่มาเราว่า ผู้เดือดร้อน (ที่เห็นชัดคือเรากับญาติเจ้าของห้องที่อยู่ห้องใกล้กัน) พยายามอดทน พยายามปรับเวลานอน และหลีกทางให้สุด ๆ แล้ว แต่ก่อนจะเขียนกระทู้เราก็ไม่ค่อยรู้สึกว่า ฝ่ายลานเบียร์เขาจะปรับตัวเข้าหาชุมชนอย่างไรเลย เขาได้ประโยชน์จากการที่คอนโดมาสร้างและมีคนมาอยู่มากขึ้น แต่กลับไม่ได้เห็นแก่คนอื่นเขาบ้าง ซึ่งเหตุผลแรก ๆ ที่เราคิดขึ้นมาได้คือ เขาอาจจะไม่รู้ก็ได้ เราเลยต้องเขียนถึงเรื่องนี้ลงพันทิป (ตอนแรกบ่นอยู่แค่ในเฟสตัวเอง ระบายอารมณ์อย่างสันติอยู่กับตัวเอง) เพราะหวังว่า หลังจากออกมาสะท้อนความเดือดร้อนแล้ว ลานเบียร์จะได้รับทราบและเห็นใจชุมชนใกล้เคียงบ้าง 

ในกระทู้ก่อนเรารายงานไปในคห. 6 ว่า เวทีพยายามตั้ง "กล่อง" ซึ่งเราเดาเอาว่าน่าจะพยายามทำเพื่อกันเสียง แต่ไม่ค่อยจะได้ผล... เราก็เงียบ ๆ ไปพักหนึ่ง พยายามทน ๆ กันไปอีก เห็นว่าอีกเดี๋ยวก็จะย้ายแล้ว จนพอเมื่อเร็ว ๆ นี้ เห็นมีเวทีใหม่งอกขึ้นมาอีก เสียงดังกว่าเดิม เลยต้องเขียนสะท้อนอีกรอบว่า เสียงดังอีกแล้วนะ ก็หวังว่าคราวนี้เขาจะมีน้ำใจ เห็นใจ ช่วยแก้ปัญหาบ้างเช่นกั้นผนังให้เป็นเรื่องเป็นราว หรือ ติดเครื่องวัดความดังเสียงป้องกันไม่ให้เกินระดับที่จะก่อความรำคาญได้ (เราเคยอ่านเจอว่ากฎหมายกำหนดไว้นะ สำหรับสถานที่ที่เคยถูกร้องเรียนเรื่องเสียงดัง แต่ไม่รู้เข้ากับกรณีนี้หรือเปล่า เราไม่ได้เชี่ยวชาญกฎหมายก็ฟันธงไปไม่ได้ แต่คิดว่าน่าจะยุติธรรมดี) อยากให้มีการกำหนดแนวทางร่วมกันว่า เราจะปรับตัวเข้าหากันอย่างไร แทนที่จะเกี่ยงกันว่าใครมาก่อนมาหลังน่ะค่ะ

ประเด็นเรื่องสิ่งก่อสร้างทำให้เกิดเสียงสะท้อน เรื่องนี้เราก็คิดเหมือนกันค่ะ (เคยพยายามหาบทความวิทยาศาสตร์มาอ่านอยู่เหมือนกัน แต่ไม่ค่อยเข้าใจเท่าไหร่ คร่าว ๆ คือ กรณีนี้ก็เป็นไปได้อยู่) เราก็คิดหลายรอบแล้วค่ะ ก่อนร้องเรียนรัฐไปว่า ที่เสียงดังเป็นเพราะสถาปัตยกรรมด้วยหรือเปล่า อาจจะเพราะวัสดุคอนโดด้วยมั้ย เขตก็เคยตั้งข้อสงสัยมาเหมือนกัน (แบบไม่ค่อยน่ารักนัก เป็นจนท.คนเดียวกับที่ตั้งข้อสังเกตว่าประชาชนชนอ้างว่าราชการกินภาษีเปล่า ๆ และเสนอตัวจะติดกระจกใหม่ให้เรานั่นแหละค่ะ ตามอ่านได้ที่กระทู้แรก คห. 69 ) 
แต่ก่อนแจ้งเรื่องนี้ เราก็ลองสังเกตดูแล้วพบว่า เวลาไม่มีคอนเสิร์ตปิดกระจกแล้วห้องก็เงียบสนิทดีนะ ไม่มีเสียงรถราเข้า พอเปิดแล้วเสียงรถเข้าก็จริง แต่มันไม่ดังและน่ารำคาญเท่าบีท เสียงแซ็กโซโฟน และเสียงร้องเพลง หรือเสียงกรี๊ดเชียร์บอลอะไรพวกนี้ ก็พอจะแน่ใจได้นะระดับหนึ่งว่าไม่ใช่กระจกที่มีปัญหา 

ส่วนเรื่องการกระจายเสียงบริเวณหมู่ตึกแถวนี่ เราก็เห็นว่าเป็นไปได้เหมือนกันเมื่อดูจากการที่มีตึก/สิ่งก่อสร้างสูง ๆ ล้อมตลาดไว้ทั้งสามด้าน เกินความสามารถเราจริง ๆ เราก็อยากรู้เหมือนกันว่ามีผลมากน้อยแค่ไหน หากจะมีวิศวกรใจดีช่วยคำนวนให้เป็นวิทยาทานก็คงจะดีมากเลยค่ะ ทีหลังจะสร้างจะซื้อคอนโดจะได้ระวัง ๆ กัน หรือออกกฑหมายไปเลยว่าอย่าสร้างชุมชนในพื้นที่ลักษณะนี้เพราะมันไม่เป็นธรรมกับผู้บริโภคที่มาอยู่แล้วต้องเจอปรากฎการณ์วิทยาศาสตร์ที่น่ารำคาญโดยไม่ตั้งตัวค่ะ
comment27:เคยไปดูคอนโดตรงที่ติดกับลานเบียร์อ่อนนุชนี่ล่ะ มองลงมาเห็นเวทีลานเบียร์ ไม่เอาเลย
comment28:ขอความร่วมมือคนในคอนโด ที่เดือดร้อน เช่าเครื่องเสียงหรือลำโพง   เอาชุดใหญ่ๆ นะครับใหญ่ที่สุดเท่าที่จะทำได้   เอามาตั้งหันหน้าเข้าหาพวกมัน  แล้วเปิดเสียงอะไรก็ได้ให้มันแสบแก้วหู  เปิดปะทะ กันไปเลย
comment28-1:ลำบากตัวเองเปล่าๆ พวกมันยิ่งคึกคักสิครับ ก็ที่มันนั่งกันก็หน้าลำโพงแล้ว อยากให้มันเดือดร้อน ต้อง ตัดไฟ โยนระเบิดปิงปอง เป็นพักๆ แหละ
comment29:ลองแจ้งศูนย์ดำรงธรรมดูครับ  

น่าเห็นใจจริงๆ
comment30:ผมนี่โคตรเข้าใจคุณเลย 
เมื่อก่อน บ้านผมอยู่นอกเมือง จะเรียกว่าป่าก็ได้ ต้นไม้เยอะ
พอฟ้ามืดๆ ผมจะได้ยินเสียงน้ำล้นฝาย(เป็นฝายก้อนหินหน่ะ)
แล้วก็จะมีเสียงแมลงตามธรรมชาติ ขอบอกว่า บรรยากาศดีสุดๆ 
นอนฟังเสียงธรรมชาติ   จู่ๆ มีคาราโอเกะมาเปิดฝั่งตรงข้ามคลอง 

พ่อคุณแม่คุณเอ้ย  จากเสียงธรรมชาติอันไพเราะผมต้องมานั่งฟังขี้เหล้าร้องเพลง
เรียกได้ว่า เปิด 24 ชั่วโมงเลย แม้งเอ้ย
ทำอะไรเขาไม่ได้  ชีวิตโคตรถูกคุกคามเลย
comment31:ขายทิ้งหาซื้อที่ใหม่เอาเงียบๆ ระบบเมืองไทยมันเป็นแบบนี้ ไปสู้กับมัน เสียเวลา เสียใจ ประสาทเสีย ไม่คุ้ม ยังไงก็สู้ไม่ได้
comment32:แหมผมว่ารวมตัวรวมพลคนทั้งตึก ซื้อเช่าอุปกรณ์วัดเสียง เขียนรายงาน การลำเอียงเจ้าหน้าที่ ถ่ายวิดิโอ ยื่นส่ง คณะทหารกองทัพบก คสช. ดีกว่าไหมครับ ถ้าประชาชนไม่ได้รับความเป็นธรรมผมว่า ที่เกิดแบบนี้คงไม่ใช่แค่จุดเดียวนะครับ ลองรวมตัวกันไปสิครับ เสียงเดียวคุยลำบาก มันต้องเสียงหลายคนถึงจะเป็นชุมชน เคยผ่านตามีคนเคยบ่นเรื่องนี้ แต่เป็น เอเซียทิก
ทำกันให้เป็นคณะรวมรายชื่อกันไป มีคนไปสักร้อยคนตัวแทนส่งมอบให้ ผบทบ. นายกตู่
อาจจะได้ครับ คุณควรรวมกันเป็นชุมชนให้ได้ก่อนครับ
comment32-1:เห็นด้วยค่ะว่าต้องช่วยกันหลาย ๆ มือ และรวบรวมหลักฐานให้ได้มาก ๆ อย่างที่บอกไป แต่ก็มีความเห็นค่ะว่า ตามกฎหมายเท่าที่อ่านมาไม่มีข้อไหนระบุให้สิทธิกรณีที่มีคนเดือดร้อนมากได้รับการแก้ไขปัญหาอย่างจริงจังกว่ากรณีที่มีผู้เดือดร้อนน้อยนะคะ 

โดยความคิดส่วนตัวเราแล้ว เราคิดว่าน้ำหนักของความเดือดร้อน น่าจะมาจากข้อเท็จจริงที่ทางการรวบรวมได้มากกว่าจำนวนผู้ร้องเรียนหรือเปล่า? เพราะการมีผู้ร้องเรียนและที่สำคัญคือการมี "ผู้ที่ติดตามผลการร้องเรียน" อยู่น้อย ไม่ได้แปลว่า คนไม่เดือดร้อนกันน่ะค่ะ โดยเฉพาะกับปัญหานี้ที่
1. น่าจะมีแต่คนที่ห้องหันหน้าเข้าตลาดเท่านั้นที่ได้รับผลกระทบ 
2. เป็นกรณีที่ไม่ค่อยได้รับความสนใจเท่าที่ควรและถูกคาดหวังว่า เป็นเรื่องที่น่าจะทำตัวให้ "ชินชา" ไปได้ ซึ่งบางคนก็คงจะชินชากันไปได้จริง ๆ ในวันนึงนั่นแหละ (เรายังเคยพยายามจะชินเลย) ไม่ก็รอเวลาให้ครบปีนึงแล้วรีบย้ายออกไป มีความเป็นไปได้มากมาย
3. ขนาดกฎหมายยังถือว่าเป็นความผิดลหุโทษ ปรับร้อยเดียวเลย ไม่ได้คำนวนถึงการก่อปัญหาที่ถูกร้องเรียนต่อเนื่องยาวนานด้วยซ้ำ คงหาคนสละเวลามารวมตัวกันได้ยากกว่าเรื่องอื่น ๆ 
4. ปีที่แล้วคอนโดไม่มีช่องทางให้ลูกบ้านได้สื่อสารระหว่างกันเลย เพิ่งจะมีไลน์คอนโดกันปีนี้นี่เอง มันยากอยู่แล้วที่คนในคอนโดจะมาคุยกัน ไว้วางใจซึ่งกันและกัน จะเจอหน้ากันบ้างมั้ยยังยากเลย! ถ้าเป็นหมู่บ้านอาจจะเปอร์เซ้นต์การรวมตัวสูงหน่อย แต่คอนโดนี่... ถ้าเป็นแค่ผู้เช่าอาศัย ก็ฝากชีวิตให้นิติลูกเดียวเลยค่ะ เพราะสิทธิการประชุมเจ้าของร่วมก็ไม่ได้มีกะเขาด้วย

เราเคยเขียนไว้แล้วครั้งนึงในคห. 4 ของกระทู้แรกว่าด้วย ความเห็นของเราและการคุยกับตร.ถึงความเป็นไปได้ที่ปัญหาจะถูกแก้ไขแน่นอนด้วยการรวมตัวกันของชาวบ้าน ย้อนอ่านได้ที่นี่ค่ะ 
[Spoil] คลิกเพื่อดูข้อความที่ซ่อนไว้==================>>>>>> คำแนะนำจาก สน.  


      6 มกราคม   ระหว่างรอเขตทำงาน เราโทรหาตำรวจ เสนอให้สน.ส่งสายตรวจมาทุกคืนช่วงสี่ทุ่มเพื่อยุติเสียงดังก่อนที่ชาวบ้านอย่างเราต้องโทรไปแจ้ง เพราะการทำงานแบบที่เป็นอยู่นี้มันดูทึ่มบื้อชอบกล ในเมื่อต้องลาดตระเวนอยู่แล้ว ทำไมไม่มาให้มันถูกจังหวะแล้วจัดการปัญหาก่อนที่คนจะแจ้งเข้ามาล่ะ???

       ตำรวจฟังข้อเรียกร้องของเราเสร็จแล้วก็เหวี่ยงเรานิดหน่อย ก่อนจะโอนสายให้เราไปคุยกับร้อยเวร  
[Spoil] คลิกเพื่อดูข้อความที่ซ่อนไว้
       เวลาคุยกับตำรวจนะคะ... แม้ว่าเราจะไม่ได้กล่าวหาอะไรเขาเลยว่า ทำงานหรือเปล่า รับส่วยหรือเปล่า เขาก็เหมือนจะตั้งสมมติฐานเอาไว้เลยค่ะว่าเรากำลังจับผิดเขาอยู่ เราเคยแม้กระทั่งถูกตำรวจกะกลางวันคนหนึ่งตะคอกและวางหูใส่ตอนกำลังถามว่า "ตำรวจเป็นคนเก็บคำสั่งศาลในคดีนี้หรือเปล่า...และถ้าเราต้องไปหาเอาเองที่สน.อย่างที่คุณอ้าง มันมีขั้นตอนอะไรบ้าง" ร้อยเวรกะกลางคืนนี่ก็เหมือนกันค่ะ เค้าดูจะเหวี่ยงใส่เรามาก ๆ พารานอยด์ขนาดไม่ยอมให้เราใช้คำว่า "พวกคุณ" แทนตำรวจค่ะ เค้าว่ามันไม่ใช่ "คุณ" เพราะเขาไม่ได้มีส่วนอะไรด้วยกับคดีนี้ เขาแค่เป็นร้อยเวรที่ต้องตอบคำถามทางกฎหมายให้เราเท่านั้น...

        การคุยกับร้อยเวรในวันนั้นเป็นไปอย่างยากลำบากค่ะ เราจำได้ว่าต้องพยายามทำใจร่ม ๆ เอาไว้ สื่อสารให้ตรงประเด็นที่สุดว่า 

"เราไม่ได้โทรมาเพื่อมีเรื่องกับตำรวจค่ะ แต่ช่วยอธิบายให้เราเข้าใจกระบวนการทำงานของพวกคุณ... อุ๊บส์... ขอโทษที คำต้องห้าม... ของตำรวจ หน่อยได้ไหมคะ ปรับ 100 นึงใช่มั้ยคะ เรื่องนี้รู้แล้ว ทีนี้อยากทราบน่ะค่ะว่าคุณ ปรับเจ้าของร้านอย่างไร? ถ้าเป็นการทำผิดซ้ำซ้อนแบบที่ลานเบียร์ฯทำอยู่นี้ถือว่าท้าทายเจ้าพนักงานมั้ย? ตร.จัดการร้านนี้ด้วยข้อหาอะไรอื่นได้บ้างมั้ย? แล้วปิดร้านเลยจะได้หรือเปล่า?"

        น่าเศร้าที่ตร.  "จำไม่ได้เหมือนกันว่าปรับ 100 บาทนี่มาจากมาตราไหน" แต่บอกได้ว่า ปรับได้ต่อการกระทำผิดหนึ่งครั้ง โดยการก่อเสียงดังหนึ่งครั้งถือเป็นการกระทำผิดหนึ่งครั้ง... คำตอบเหมือนจะเคลียร์ใช่มั้ยคะ? แต่แล้วถ้าตำรวจเพิ่งปรับเจ้าของเสร็จ พอดีเราโทรไปแจ้งว่าเสียงยังดังไม่หยุดเลยล่ะ? ตำรวจจะปรับเจ้าของร้านอีกหนึ่งร้อยมั้ย? แล้วถ้าเกิดร้านไม่หยุดเสียงตลอดคืนแม้โดนปรับล่ะ (แบบที่เป็นอยู่ตอนนี้) ตำรวจจะทำอย่างไร....? 

        เรื่องนี้ ตำรวจคิดอยู่นิดนึงก่อนจะตัดจบว่า "ถ้าอย่างนั้นให้คุณมาแจ้งความที่สน.เลยดีกว่า" 

        เราฟังแล้วก็สงสัยค่ะ ว่า แล้วไอ้การแจ้งความที่สน.จะทำให้ตำรวจปรับเขาได้มากขึ้นหรือเปล่า? หรือจะทำให้สั่งปิดร้านได้หรือ? 

        ตำรวจตอบเราอ้อม ๆ แอ้ม ๆ ว่า "การแจ้งความที่สน." ไม่ ได้ทำให้ตำรวจมีสิทธิพิเศษอะไร แต่อาจทำให้ตำรวจขอตรวจใบอนุญาตร้านได้ (... อันนี้คำพูดตำรวจเองเลยนะคะ) คำถามต่อไปคือ แล้วทำไมต้องเสนอวิธีนี้ในเมื่อมันไม่ช่วยอะไร ทำไมถ้าไม่มีคนแจ้งความจะตรวจใบอนุญาตไม่ได้? ทำไมต้องรอมีเจ้าทุกข์ ทำไมไม่ติดต่อกับทางเขต? พอไปต่อไม่ได้ ตำรวจเลยแนะให้เรา "รวบรวมชาวบ้านที่เดือนร้อนมาแจ้งความด้วยกัน" ค่ะ... 

        อย่างนี้แปลว่าถ้ามีคนเดือดร้อนเยอะ ตำรวจจะแก้ปัญหาได้เร็วขึ้น และเด็ดขาดขึ้นใช่ไหม? 

        คำตอบก็เหมือนเคยเลย... เปล่าค่ะ ไม่ได้เกี่ยวโดยตรง แต่เกี่ยวแบบอ้อม ๆ ... ตำรวจนายนั้นอธิบายว่า ทำแบบนี้ ผู้กำกับ จะเห็นว่าความเดือดร้อนนี้ "สำคัญขึ้น"  เราว่าก็แปลกดีนะ ทั้ง ๆ ที่ตำรวจเองก็ "เชื่อ" ว่าต้องมีคนเดือดร้อนเป็นจำนวนมากเพราะเป็นย่านที่พักอาศัย (... อันนี้ก็คำพูดตำรวจเองอีกเหมือนกันนะคะ) แน่ล่ะ มันมีคนเดือดร้อนเยอะแน่ ๆ อย่างน้อยคนในชั้นเดียวกับเรา ฝั่งเดียวกับเราก็ต้องเจอสภาพเดียวกันเนี่ยแหละ แต่ทั้ง ๆ ที่ตำรวจเห็นอยู่จะ ๆ ว่าใครทำผิดกฎหมาย ใครก่อความเดือดร้อนให้ใคร ความเสียหายมีมากแค่ไหน ได้ยินกับหู เห็นอยู่กับตา ทำไมมานั่งต้องรอคำสั่งบื้อ ๆ ทื่อ ๆ แบบนี้ด้วยคะ? ไม่เข้าใจค่ะ 

           แล้วทำไมต้องยุให้ประชาชนรวมพวกมาเผชิญหน้ากันเองคะ นี่เราเป็นรัฐมาเฟียหรือไง? ถ้าเรายังต้องทำตัวเป็นชนต่างเผ่ายกกำลังคนมาข่มกันแบบนี้ จะมีไปทำไมกันคะอำนาจรัฐ?  เราไม่ได้อยากมีปัญหากันเองค่ะ เราแค่ต้องการให้คนที่เอาเปรียบเราอยู่เคารพสิทธิของเราบ้างก็เท่านั้นเอง มันไม่ควรต้องเป็นเรื่องขนาดนี้เลยนี่ ระบบบ้าอะไร ทำเรื่องเล็กให้กลายเป็นเรื่องใหญ่ที่ไม่มีทางออกแบบนี้ โคตรเซ็งอ่ะค่ะ


เราเลยคิดว่า ทุกปัจจัยที่บอกมามันทำให้รวมตัวกันยากน่ะค่ะ แต่ก็ใช่จะเ็นไปไม่ได้ และเราก็อยากเห็นมันเป็นไปตามนั้นด้วย (คิดว่า คนอื่น ๆ ก็น่าจะเคยมีปัญหาแบบเดียวกันเวลาคิดจะรวมตัวขึ้นมาสักที) ปีก่อนเราลองร่างประกาศว่าจะเอาไปแปะที่บอร์ดก็ยังไม่กล้า เพราะมาคิดดูนะ เราเป็นใคร ไม่ใช่นิติบุคคล ไม่ใช่เจ้าของร่วม ใครมันจะมาเชื่อใจเรา? แล้วเราพูดปาว ๆ ไป จะเป็นการชักศึกเข้าบ้านมั้ย ลานเบียร์ก็อยู่ใกล้ ๆ นี่เอง เข้าออกก็ง่าย ๆ จะมาดักตีหัวเราหรือเปล่า? สรุปก็คือ ปริ๊นท์ออกมาแล้วก็ทิ้งไว้ในลังกระดาษเหลือใช้นั่นแหละค่ะ 

อ้อใช่ เราเคยลงประกาศสองภาษาไว้ในเว็บนึงด้วย แต่ก็นิ่งสนิทเลยค่ะ... (เศร้าใจ ทำให้เราวิตกว่า นี่คนห้องเราหูดีเกินไปหรือยังไงถึงได้ออกมาเต้นอยู่ฝ่ายเดียว) อาจจะหาแนวร่วมไม่ค่อยได้แต่เราก็ยังยืนยันความคิดตัวเองนะว่า เสียงมันดังและมีผลกระทบแน่ ๆ  
อยากให้เขตเอาผลตรวจเสียงมาให้ดูด้วยว่า ความต่างระหว่างเวลาปกติกับเวลาเสียงดังมันเกิน 10 เดซิเบลมั้ย อยากให้มาเก็บค่าไปเยอะ ๆ กว่าการสุ่มตรวจวันเดียวโดยปิดกระจกนะคะ 

ขอฝากไปถึงคนอื่น ๆ ในละแวกนี้ ที่เดือดร้อนเหมือนกันด้วยว่า อย่านิ่งดูดายกับปัญหานี้ ถ้าไม่ชอบ ได้รับผลกระทบก็ช่วยกันส่งเสียงด้วยนะคะ ตอนนี้เราเห็นว่า นิติบุคคลมีไลน์กลุ่มแล้ว เราก็อยากให้มีการรวมเสียงเหมือนกัน ที่ตามเรื่องไปกับนิติเมื่อสองสามวันมานี้นิติบอกว่า ถ้ามีความเดือดร้อนอีกจะขอให้ผู้อาศัยมาลงชื่อร้องเรียนด้วยกัน ไม่รู้จะเกิดขึ้นก่อนเราย้ายบ้านมั้ย ก็คงต้องรอติดตามดูค่ะ
comment33:หน้าบ้านเราเป็นกลุ่มคุณป้าๆร้องคาราโอเกะในบ้านค่ะ แต่เสียงมันลอดออกมา นอนไม่ได้ ปกติหมู่บ้านเราจะเงียบมากๆๆๆ เราเป็นคนที่เสียงนิดเดียวก็ได้ยินแล้ว
เลยเดินไปบอกเขาว่าเบาหน่อย ก็เบานะ แต่ก็ได้ยินอยู่ นานๆครั้งให้อภัยได้ เจอแบบจขกท คงต้องหาที่อุดหูมานอนค่ะ
comment34:จ้างคนมาเผาเลยครับ ง่ายดี ไม่ต้องหวังพึ่งกทม.หรือตำรวจห่วยๆหรอก
comment35:เจอเหมือนกันครับ แจ้งทั้งตำรวจเป็นสิบครั้ง ของผมเป็นร้านคาราโอเกะครับ ตำรวจถามร้านใหนดังมีสามสี่ร้านผมจะได้ไปเตือนถูก โห มันดังทุกร้านแหละครับ อยู่ที่นี่มาตั้งแต่เกิด พวกนี้พึ่งมาก็สร้างปัญหามาตลอดทั้งอาชญากรรม ทั้งเสียง ทั้งปืนว่อนไปหมด

แจ้งไป กทม มาเตือนจริงๆ นะครับ แต่เบาไปแค่วันเดียว อีกวันดังกว่าเดิมอีก โหดมาก ของคุณยังดี ของผมนี่ย้ายไม่ได้เพราะเป็นบ้านที่อยู่มาแต่เกิด

บอกตามตรงนะครับ ก่อนปฎิรูปประเทศ เริ่มจากปฎิรูปมลภาวะต่างๆ ให้หมดไปจากประเทศด้วยจะดีมากๆ ทั้งมลภาวะทางเสียง ทั้งจากโจรขโมย
ทั้งจากกลิ่นเหม็นควัน พวกจอดรถไม่เป็นที่

โดยเฉพาะมลภาวะทางเสียง ท่านนายกรู้ใหมครับ ว่ามีเป็นพันครัวเรือนที่เจอปัญหาแบบนี้อยู่แต่ไม่ได้รับความช่วยเหลือ 


ถ้าท่านนายกปฎิรุปมลภาวะทางเสียงได้บอกเลยครับท่านได้ใจประชาชนอีกหลายครัวเรือนเลย
comment36:เห็นใจนะคะ ต่อไปจะซื้อ จะเช่าห้องพัก 
คงต้องคำนึงถึงมลภาวะรอบด้านเลยค่ะ
ใครไม่เจอกับตัว คงไม่เข้าใจจริงๆ
เรื่องการนอน การพักผ่อนสำคัญจริงๆค่ะ
เป็นกำลังใจให้ค่ะ
comment37:แจ้งชูวิทย์ดีมั้ย.. เผื่อแกจะเล่นเรื่องนี้ คุณมีข้อมูลเยอะ มีคลิปเรียบร้อย เฮียอาจจะชอบ...
อ่อ ลืมไป เดี๋ยวนี้เฮียพูดอะไรไป ตำรวจเขาไม่สนใจแล้ว... เพราะเฮียไม่ใช่ สส. ณ ขณะนี้
comment38:เราไปแจ้งที่ศูนย์ดำรงธรรมเลยไม่ได้หร๋อครับ
comment39:มาจับมือเข้าใจความรู้สึกของ จขกท ค่ะ

บ้านเราอยู่เรียบด่วนค่ะ มีร้านเหล้า 1 ร้าน เปิดกันแบบตรงข้ามถนนเลยค่ะ เล่นสดเสียงดังมาก มีเรื่องกันมาเป็นปีๆ เราปฏิบัติตามขั้นตอนทุกอย่า

1. เราเจรจาก่อนค่ะ ให้เค้าเอาลำโพงหันไปทางอื่นได้ไหม แต่มันช่วยอะไร ร้าน open air จะหันไปไหนเสียงมันก็ล่องลอยไปเรื่อยๆ บ้านเราก็โดนเต็มๆเหมือนเดิม
2. โทรร้องเรียน โทรแล้ว เป็น 5-6 ครั้ง จนเขตบางนามาวัดเสียง วัดแบบ จขกท. เลยค่ะ แต่เขตบางนาน่ารักมา วัดตรงไหนก็ได้ เราจะให้เค้าวัดตรงไหนก็เอาเลย บอกเค้าเลย สรุป ............ รอไปอีกเกือบ 3 อาทิตย์ ผลมาสรุปดังเกินมาตรฐานจริง
        2.1 เราก็ถามเกินแล้วทำไง เค้าก็ไปเจรจากับเจ้าของร้าน ว่าคุณต้องปรับปรุงนะ เค้าก็ย้ายเวที แต่มันก็ Open Air เหมือนเดิม ก็เบาลงมาหน่อย แต่บางวงก็ตังลำโพงแบบดังเว่อ เราก็ไม่ไหวค่ะ
3. เรี่องเงียบไปทั้งๆที่เราก็จี้ไปที่เขตอีก ว่าแก้แล้วมันไม่ได้ผล แล้วทำไง ก็สรุปเงียบไปเลย เราก็อะไรวะ นี่เราต้องแพ้กับคนพวกนี้จริงๆหรอ
4. เลยใช้วิธี ขอเบอร์ผจก.ร้าน พอมันดังเราก็โทรไปวีน ก็เบาบ้าง ไม่เบางบ้าง

ทุกวันนี้ก็ยังต้องนอนทนฟังมันเล่นสดเสียงดัง คนที่มากินก็เมาตะโกนโหวกเหวกบ้าง มีบอลเราก็ตื่นทุกครั้งที่ใครยิงเข้า คือไม่เข้าใจว่าสามัญสำนึกของคนที่เปิดร้านพวกนี้คืออะไร เชื่อไหมตั้งแต่เปิดร้าน มีเรื่องกันมา คำขอโทษจากเจ้าของร้านไม่เคยมีมาถึงบ้านเราเลย 

จะปลงเราก็ไม่อยากจะยอมแพ้ต่อความอยุติธรรมนะคะ แต่จะสู้ก็ไม่รู้จะทำไงแล้ว 

สรุปประเทศไทย มีอะไรต้องทำใจอย่างเดียวใช่ไหมคะ???? 
เป็นกำลังใจให้ จขกท. ค่ะ
comment39-1:เหมือนเดินมาหาทางตัน ไม่มีทางออก 

แนะนำค่ะ

แจ้งความ ไปแจ้งที่โรงพัก ว่าทางร้านก่อความรำคาญให้คุณ 
ทำให้คุณไม่ได้พักผ่อน จนเกิดความเครียดและเจ็บป่วย 

เรียกร้องค่าเสียหาย 

คนในหมู่บ้านเคยทำค่ะ เขาเป็นทนาย เพื่อนบ้าน (ทาวเฮาส์) เอาบ้านมาเป็นห้องซ้อมดนตรี
เขาก็เลยฟ้อง จนเพื่อนบ้านต้องเลิกกิจการไป
comment40:โหวตให้ค่ะ..
comment41:ลานเบียร์ตรงนี้มีก่อนคอนโดสร้างอีก อยู่กลางเมืองต้องทนคะ  ทำไรเค้าไม่ค่อยได้ ไม่ใช่แค่คุณที่ได้รับความเดือดร้อน มีตั้งหลายที่ เอกมัย สุขุมวิท เค้าก้อยังอยู่ได้คะ
comment41-1:มนุษย์โลกสวย
comment41-2:ผิดก็ต้องทน โดนละเมิดสิทธิก็ต้องทน 
ถูกรังแกก็ต้องทน นอนไม่หลับก็ต้องทน
ทำงานไม่ได้ก็ต้องทน ต้องจ่ายค่าไฟเพราะเปิดหน้าต่างไม่ได้ก็ต้องทน

 เป็นคนไทยต้องอดทน
comment41-3:คะโลกสวยคะ แต่เอาความจริงมาพูดคะ ทำไมคนกลางเมืองสุขุมวิท เอกมัย อยู่ได้ ลานเบียร์นี้ อาจมีตำรวจคอยคุมเส้นใหญ่ไรประมาณนี้ อยากถามว่า พวกคุณจะทำไรได้บ้างคะ กฎหมายช่วยไรได้บ้าง เห็นเรื่องเงียบทุกราย
comment42:โหวตค่ะ
comment43:ไม่ได้บอกให้ยอมแพ้ 
แต่ที่แน่ๆการรักษาสิทธิ์ของประชาชนในประเทศไทย
ยังอยู่ในระดับต่ำ  ถ้าเทียบกับต่างประเทศที่พัฒนาแล้ว
comment44:ลานเบียร์นี้เค้ามีตำรวจคุมอยู่ ก็ยากอยู่ถ้าจะเอาเรื่อง 
ถ้าช่วยๆกันไปแจ้งความบ่อยๆก็น่าได้เรื่องมากขึ้น
แต่นานๆทีก็จะมีตำรวจเข้ามาตรวจบ้าง แต่ก็ไม่ได้อะไรมาก
comment45:อยู่ที่เดียวกันเลยค่ะ แต่เราอยู่ฝั่งที่หันไปในซอยเลยโชคดีหน่อย ถ้าอยู่ฝั่งคุณคงแย่เหมือนกัน
comment46:เรายังโดนน้อยกว่าเจ้าของกระทู้ เรายังทนไม่ได้เลย
แจ้งความไป 3 รอบ ข้างบ้านเปิดเพลงดัง เรียกว่าหน้าต่างสั่นสะเทือนแทบพัง
ตำหนวดไม่โผล่มาสักตัว โมโหมาก แถมไอ้ข้างบ้านก็เมา ไม่แปลกใจที่มีข่าวยิงกันตายเพราะเปิดเพลงเสียงดัง
เพราะเราก็อยากจะหยิบปืนไปยิงให้มันตายคาวงเหล้าเหมือนกัน
แล้วนี่เป็นลานเบียร์ ถ้าไม่รวมตัวก็ลำบาก ส่วนเขตคงต้องให้นิติฟ้อง 157 น่าจะดี
สุดท้าย ถ้าตำรวจไม่ได้ เขตพึ่งไม่ได้ ก็คงต้องหันหน้าไปหาทหาร (ถ้าพึ่งไม่ได้อีกก็ตัวใครตัวมัน)

อยากให้แก้กฏหมายเรื่องเสียงจริงๆ มันมีกฏหมายอะไรควบคุมบ้าง เคยอ่านเมื่อนานมาแล้ว
แบบเหมือนจะเป็นกฏหมายเก่าๆ ที่ไม่ใช่การควบคุมตรงๆ ต้องมีการขออนุญาต มีค่าปรับจำนวนเท่าลูกน้ำ
ค่าปรับมันเสียกันสักกี่บาท (วานผู้รู้ให้ความรู้หน่อย)
comment46-1:จากที่คุยกัตร.มาและไปหากฎหมายอ่านเอาเอง (ตร.จำมาตรากฎหมายไม่ได้) ถูกแจ้งครั้งนึงแล้วพบว่ากระทำผิด = ทำผิด 1 ครั้ง (ถ้าถูกแจ้งอีกแล้วพบว่าผิดอีก ก็นับเพิ่มอีก 1 ครั้ง) = ปรับ 100 บาท ต่อความผิด 1 ครั้งค่ะ 

และนี่คือกฎหมายที่ตำรวจใช้ ซึ่งเราไปเจอมา

[Spoil] คลิกเพื่อดูข้อความที่ซ่อนไว้ความผิดลหุโทษ เป็นความผิดตามประมวลกฎหมายอาญาหมวดหนึ่งซึ่งมีลักษณะพิเศษ คือ มีระวางโทษจำคุกไม่เกินหนึ่งเดือน หรือปรับไม่เกินหนึ่งพันบาท หรือทั้งจำทั้งปรับ แม้จะได้กระทำความผิดตามที่บัญญัติไว้โดยไม่มีเจตนา ก็ต้องรับโทษ ซึ่งแตกต่างจากการกระทำผิดอาญาอื่นๆที่ต้องรับโทษเมื่อกระทำโดยเจตนาเท่านั้น ทั้งนี้เพราะความผิดในหมวดนี้เน้นการป้องกันและระงับข้อพิพาทระหว่างบุคคลมิให้ลุกลามใหญ่โต ไม่ใช้สิทธิของตนในการก่อความรำคาญแก่ผู้อื่นเพื่อการอยู่ร่วมกันอย่างปกติสุข
ตัวอย่างลักษณะความผิดลหุโทษที่น่าสนใจ เช่น
1. มาตรา 367 ผู้ใดเมื่อเจ้าพนักงานถามชื่อหรือที่อยู่เพื่อปฏิบัติการตามกฎหมาย ไม่ยอมบอกหรือแกล้งบอกชื่อหรือที่อยู่อันเป็นเท็จ ต้องระวางโทษปรับไม่เกิน 100 บาท

2. มาตรา 370 ผู้ใดส่งเสียง ทำให้เกิดเสียง หรือกระทำความอื้ออึง โดยไม่มีเหตุอันสมควร จนทำให้ประชาชนตกใจหรือเดือดร้อน ต้องระวางโทษปรับไม่เกิน 100 บาท


3. มาตรา 371 ผู้ใดพาอาวุธไปในเมือง หมู่บ้าน หรือทางสาธารณะโดยเปิดเผย หรือโดยไม่มีเหตุสมควร หรือพาไปในชุมนุมชนที่ได้จัดให้มีขึ้นเพื่อนมัสการ การรื่นเริง หรือการอื่นใด ต้องระวางโทษปรับไม่เกิน 100 บาท และให้ศาลมีอำนาจสั่งให้ริบอาวุธนั้น
4. มาตรา 372 ผู้ใดทะเลาะกันอย่างอื้ออึงในทางสาธารณะหรือสาธารณสถานหรือกระทำโดยประการอื่นใดให้เสียความสงบเรียบร้อยในทางสาธารณะหรือสาธารณสถาน ต้องระวางโทษปรับไม่เกิน 500 บาท
5. มาตรา 374 ผู้ใดเห็นผู้อื่นตกอยู่ในภยันตรายแห่งชีวิตซึ่งตนอาจช่วยได้โดยไม่ควรกลัวอันตรายแก่ตนเองหรือผู้อื่น แต่ไม่ช่วยตามความจำเป็น ต้องระวางโทษจำคุกไม่เกิน 1 เดือน หรือปรับไม่เกิน 1000 บาท หรือทั้งจำทั้งปรับ
6. มาตรา 378 ผู้ใดเสพย์สุราหรือของเมาอย่างอื่น จนเป็นเหตุให้ตนเมา ประพฤติวุ่นวาย หรือครองสติไม่ได้ขณะอยู่ในถนนสาธารณะ หรือสาธารณสถาน ต้องระวางโทษปรับไม่เกิน 500 บาท
7. มาตรา 383 ผู้ใดเมื่อเกิดเพลิงไหม้หรือสาธารณภัยอื่น และเจ้าพนักงานเรียกให้ช่วยระงับ ถ้าผู้นั้นสามารถช่วยได้ แต่ไม่ช่วย ต้องระวางโทษจำคุกไม่เกิน 1 เดือน หรือปรับไม่เกิน 1000 บาท หรือทั้งจำทั้งปรับ
8. มาตรา 384 ผู้ใดแกล้งบอกเล่าความเท็จให้เลื่องลือจนเป็นเหตุให้ประชาชนตื่นตกใจ ต้องระวางโทษจำคุกไม่เกิน 1 เดือน หรือปรับไม่เกิน 1000 บาท หรือทั้งจำทั้งปรับ
9. มาตรา 390 ผู้ใดกระทำโดยประมาทและการกระทำนั้นเป็นเหตุให้ผู้อื่นรับอันตรายแก่กายหรือจิตใจ ต้องระวางโทษจำคุกไม่เกิน 1 เดือน หรือปรับไม่เกิน 1000 บาท หรือทั้งจำทั้งปรับ
10. มาตรา 397 ผู้ใดในที่สาธารณสถานหรือต่อหน้าธารกำนัล กระทำด้วยประการใดๆอันเป็นการรังแกหรือข่มเหงผู้อื่น หรือกระทำให้ผู้อื่นได้รับความอับอายหรือเดือดร้อนรำคาญ ต้องระวางโทษจำคุกไม่เกิน 1 เดือน หรือปรับไม่เกิน 1000 บาท หรือทั้งจำทั้งปรับ
ปกติการกระทำผิดอาญาในขั้นพยายามหรือการเป็นผู้สนับสนุน ต้องรับโทษอาญาลดหลั่นกันไปตามลักษณะความผิดที่เกิดขึ้น แต่สำหรับความผิดลหุโทษแล้ว ถือเป็นความผิดอาญา แต่ไม่ต้องรับโทษ เพราะประมวลกฎหมายอาญาได้กำหนดมิให้ต้องรับโทษฐานพยายามทำผิดลหุโทษหรือฐานเป็นผู้สนับสนุน

รูปแบบความผิดลหุโทษดังกล่าวข้างต้นนั้น มักเกี่ยวกับการกระทบกระทั่งของบุคคลที่อาจก่อความวุ่นวายในสังคม หรือช่วยส่งเสริมให้คนมีน้ำใจช่วยเหลือกัน หรือป้องปรามมิให้ความผิดอาญาขยายหนักเกินเหตุ สถานการณ์ที่หลายท่านมักพบเห็นบ่อยครั้งและอาจถูกลงโทษได้ เช่น ชาวบ้านทะเลาะตีกัน เมาแล้วอาละวาดทำร้ายคนอื่น ชายตบตีเมียหรือลูกตามข้างถนน นักเลงข่มขู่ชาวบ้านให้กลัวเพื่อรีดไถ ส่งเสียงดังรบกวนเพื่อนบ้าน เห็นคนอยู่ในอันตรายแล้วไม่ยอมช่วย ทั้งที่ช่วยได้ เป็นต้น หากประชาชนพบความผิดที่สร้างความเดือดร้อนเสียหายหรือวุ่นวายอันมีลักษณะละเมิดสิทธิของท่าน เพียงแจ้งร้องเรียนกับตำรวจในเขตท้องที่ซึ่งเกิดเหตุความผิด ผู้กระทำผิดจักได้รับการตักเตือนอย่างมีเมตตาหรือลงโทษตามกฎหมายแล้วแต่ดุลพินิจของตำรวจซึ่งล้วนทำเพื่อรักษาความปลอดภัยและความสงบสุขของประชาชนตามอำนาจที่กฎหมายกำหนดไว้

เครดิต https://www.facebook.com/asklaw/posts/688943314449762



เราเคยเขียนถึงกฎหมายนี้ ให้ความเห็นเกี่ยวกับการทำหน้าที่ของตำรวจบนพื้นฐานกฎหมายลหุโทษไว้ที่ คห. 4 และ คห. 69 ของกระทู้ภาคแรก เสิร์ชคำว่า ร้อยบาท กับ ลหุโทษ นะคะ
comment46-2:ตอนที่อ่านกฏหมายเรื่องเสียงนี่ จำได้ว่ามันปรับเท่าลูกน้ำจริงๆ  100 บาทนี่
กระจอกมาก ใครมันจะกลัว กฏหมายเก่าไม่ทันโลก ไม่รู้พวกออกกฏหมายมันนั่งเกาตูดกันอยู่ได้หลายสิบปี
พวกมันไม่เดือดร้อนก็เลยดูแต่ภาพโป๊ในสภา ผ่านแต่กฏหมายงบประมาณ กับอภิปรายไม่ไว้วางใจแค่นั้นแหละ
อ่อ พวกแฟนคลับนักการเมืองไม่ต้องมาด่าเรานะ เราเกลียดทุกพรรคที่เป็นพวกนักการเมือง
เพราะมันห่วยแตกและจริงแบบที่เราเขียน ไปดูกฏหมายเก่าแก่เยอะแยะเต็มประเทศ มีสมัย พ.ศ. 24XX 
อยู่หลายฉบับ เราว่าเจ้าของกระทู้น่าจะลองเอาเอกสารร้องเรียนทั้งหมด รวมถึงที่ร้องเขต
และเขตไม่สามารถบังคับใช้กฏหมายอะไรได้ ปากบอกว่าสั่งปิด, สั่งปรับแต่ไม่สามารถทำอะไรได้
ไปที่ศูนย์ดำรงธรรม น่าจะลองหาดูแบบในศูนย์มีทหารรับเรื่องไว้ แล้วขอเบอร์ ชื่อ ยศ. สังกัดของทหารไว้
แล้วตามเรื่องกับเขา ถึงเขาจะส่งเรื่องต่อให้เรา แต่เขาน่าจะไล่บี้หาคำตอบให้เราได้ง่ายกว่า
ด้วยระบบการสั่งงานของทหาร ส่วนมากเขาจะระบุไว้เสมอว่า ต้องได้คำตอบในกี่วัน (มันเป็นการสั่งงานแบบของเขา)
ทำงานย้อนหลัง น่าลุ้นและเสี่ยงดู ไม่งั้นก็ลองส่งหนังสือหรือถือเอกสารเสี่ยงเข้าไปที่ กองพลที่ 1 หรือส่งจ่าหน้าไปที่
พล.ต.อภิรัชต์ คงสมพงษ์  อาจจะมีลุ้นหนุกหนานก็ได้นะ (แบบลุ้นเอาเพื่อฟลุ๊ค) แต่ถ้าไปที่ศูนย์ที่มีทหารรับเรื่อง
เขาก็ตามเรื่องให้เราไปตามขั้นตอน ไม่รู้จะเวิร์กไหม แต่ถ้าลูกบ้านรวมตัวกันได้น่าจะง่ายกว่าในหลายๆ เรื่อง
แต่ถ้าทหารเขายึดตามกฏหมายก็ลำบากอีกเพราะกฏหมายมันบัญญัติไว้แค่นั้น แต่ถ้าสั่งปิด แล้วไม่ปิดนี่ ก็น่าลุ้นได้หน่อย
จริงๆ คือมันต้องแก้กฏหมายนั่นแหละ ซึ่งกฏหมายมากมายที่มันเก่าและไม่ทันกับการเติบโตของวัตถุ
แล้วการบังคับใช้กฏหมายบ้านเราห่วยขั้นเทพ เพราะปล่อยกันจนเละ ไอ้พวกค่าปรับนี่ถูกมาก
ค่าโทรศัพท์รายเดือนยังแพงซะกว่าเลย สำหรับกฏหมายบางฉบับ  
นี่เปิดเพลงเสียงดังสนั่นขนาดนี้ปรับ 100 - 200 ดูทันสมัยมาก ตอนนี้ไม่ว่าเรื่องไหน 
ถ้าเป็นระดับต้องแก้กฏหมายนี่รอยาวมาก เพราะกฏหมายเก่าแก่บ้านเรามันเยอะเหลือเกิน
เอาแค่ที่เจ้าของกระทู้ยกมาก็ปี 2535 ตอนนี้มันสมัยไหนแล้ว 2558 แล้วนะ  เทคโนโลยี , เงินเฟ้อ 
มันไปเกินค่าปรับและกฏหมายหลายช่วงตัวแล้ว ถ้าเปลี่ยนค่าปรับเป็น 50,000 - 100,000 คงสนุก
พูดแล้วก็นึกถึงไอ้ข้างบ้านที่เปิดเครื่องเสียง ตำรวจก็ห่วย กฏหมายก็เก่า พูดแล้วมันโมโห
comment46-3:สนับสนุนให้เปลี่ยนกฏหมาย เพิ่มค่าปรับค่ะ
comment47:ถ้า อยู่ ต่างประเทศ   โดนฟ้องกระจายแล้วครับ  แต่อย่างว่าแหละ เมืองไทยเราาคุณภาพชีวิตต่ำ การเคารพสิทธิผู้อื่นน้อยมาก

ตอนนี้เห็นจะปฎิรูปกัน ถือว่าเป็นโอกาสดีที่จะแก้ไข ให้คนไทยมีคุณภาพชีวิต ที่ดีขึ้นได้   เพราะฉะนั้น ค้องยื่นเรื่องให้ท่านผู้ใหญ่ช่วยหน่อยละทีนี้


** ลองดูกฎหมาย บ้านเราเกี่ยวกับการใช้เครื่องขยายเสียง จริงๆมันก็มีมาตราการอยู่ค่อนข้างดีทีเดียว
comment47-1:ขอบคุณที่สนใจในปัญหานี้และช่วยเสนอทางออกให้จนท.บังคับใช้กฎหมายอย่างจริงจังค่ะ 
สำหรับกฎหมายฉบับนี้ เราจำได้ว่าเคยอ่านมาบ้างแล้ว แต่ไม่แน่ใจว่าเป็นกรณีของ การใช้เครื่องขยายเสียงเพื่อการโฆษณา อย่างเดียวหรือเปล่า? กฎหมายอีกฉบับหนึ่งที่เกี่ยวข้องกับปัญหาเสียงรบกวนจากสถานประกอบการก็คือ พรบ.สาธารณสุข 2535  เราเขียนอ้างอิงไว้ในคห. 6 ของกระทู้ภาคแรก ขออนุญาตตัดมาปะเพื่อแลกเปลี่ยนข้อมูลกันค่ะ 

[Spoil] คลิกเพื่อดูข้อความที่ซ่อนไว้   ในวันที่ 27 มกราคม เรารวมความคับข้องใจทั้งหมดแล้วกดเบอร์โทรหาเขตเพื่อขอเอกสารการดำเนินการทุกอย่างที่เขตมี มาเป็นหลักฐาน  จนท.ที่รับสายเราไม่ใช่ X ค่ะคราวนี้ และเรื่องเล่าก็ต่างไปอีกแล้ว... ว่า... 

     ร้านขึ้นศาลไปสามครั้ง ถูกปรับตามคำสั่งศาล "สามครั้ง" / และไม่ค่ะ... เขตไม่เคยไปขึ้นศาล ตำรวจต่างหากมีหน้าที่ต้องไปขึ้นศาล / เขตเป็นคนแจ้งความกับสน.พระโขนงเท่านั้น / เขต ไม่รู้และไม่เห็น ว่าคำตัดสินของศาลเป็นอย่างไร ศาลตัดสินให้หน่วยงานไหนเป็นคนดำเนินการปิดร้าน มันไม่ใช่หน้าที่ของเขต


        คราวนี้เราพร้อมแล้ว เรางัดกฎหมายมาตรา 28 พรบ.สาธารณสุข 2535 มาอ้างเลยค่ะ...  

"มาตรา 28 ในกรณีที่มีเหตุรำคาญเกิดขึ้นในสถานที่เอกชน ให้เจ้าพนักงานท้องถิ่น มีอำนาจออกคำสั่งเป็นหนังสือให้เจ้าของหรือผู้ครอบครองสถานที่นั้นระงับเหตุรำคาญภายในเวลาอัน สมควรตามที่ระบุไว้ในคำสั่ง และถ้าเห็นว่าสมควรจะให้กระทำโดยวิธีใดเพื่อระงับเหตุรำคาญนั้น หรือสมควรกำหนดวิธีการเพื่อป้องกันมิให้มีเหตุรำคาญเกิดขึ้นในอนาคตให้ระบุไว้ในคำสั่งได้ 
ในกรณีที่ไม่มีการปฏิบัติตามคำสั่งของเจ้าพนักงานท้องถิ่นตามวรรคหนึ่ง ให้ เจ้าพนักงานท้องถิ่นมีอำนาจระงับเหตุรำคาญนั้นและอาจ จัดการตามความจำเป็นเพื่อป้องกันมิให้มีเหตุรำคาญ" 

หน้าที่ในกฎหมายเป็นแบบนี้ แล้วจนท.เขตล่ะได้ทำอะไรไปบ้างเพื่อ "ป้องกันมิให้มีเหตุรำคาญ"...??? 

"เราก็แจ้งความไปแล้วนี่ไงคะ" เขตตอบ
"แค่แจ้งความเนี่ยนะ?"
"แล้วก็สั่งปิดร้านไปแล้วไงคะ" เขตย้ำอีกที เรารู้สึกเหมือนกำลังถูกมองเป็นเด็กโง่ที่เข้าใจอะไรได้ยากเย็นซะเหลือเกิน
"ค่ะ เขตสั่งใครให้ไปปิดร้านคะ?"
"สั่งเจ้าของร้านค่ะ แล้วเค้าก็ไม่ทำตามไง เราสั่งไปแล้วไงคะ"

.... จบเห่ ...
สั่งร้านปิดตัวเอง... แล้วใครมันจะปิดล่ะคะนั่น???

โชคร้ายค่ะ ที่เรื่องยังไม่จบลงแค่นั้น เพราะเมื่อเราโทรหาจนท. X ในวันต่อมาเพื่อคาดคั้นขอ "เลขหมายรับเรื่องร้องเรียน" ความจริงที่น่าเกลียดก็เปิดเผยมาอีก...  จนท. X รับสายและชิงโจมตีเราก่อนด้วยประโยคคำถามทันที

ส่วนเรื่องเป็นอย่างไรต่อ เข้าไปตามอ่านได้ในคห.เดียวกันนะคะ

#ประหนึ่งโฆษณาละคร.. #คือ...เราเขียนกระทู้มาก็อยากจะให้คนอ่านข้อความให้ละเอียด ครบถ้วนมากที่สุดเท่าที่จะเป็นไปได้น่ะค่ะ 
เราขอโทษนะที่อาจจะเขียนน่าเบื่อ เขียนยาว เรารู้ว่ากระทู้ไม่ควรเขียนยาว มีคนเตือนเรามาเยอะเลย แต่เรื่องนี้อยากพูดให้เคลียร์และละเอียดที่สุด ไม่อยากให้เข้าใจกันผิดและเกิดดราม่าขึ้นจนทำลายความตั้งใจในการหาทางแก้ปัญหา 

...ก็เลยเขียนเยอะหน่อยน่ะค่ะ T _ T
comment47-2:กฎหมายฉบับนี้ ระบุถึงการกำหนดเรื่องการใช้งานเครื่องขยายเสียง 
โดยคำว่า "การใช้เครื่องขยายเสียงเพื่อการโฆษณา" เป็นภาษาทางกฎหมาย ซึ่ง ครอบคลุม การใช้เครื่องขยายเสียงทุกกรณี

ประเด็นหลักคือ ต้องมีใบอนุญาติ แต่คาดว่าผู้ประกอบการ อาจจะมีใบอนุญาติ ตัวนี้อยู่แล้ว ทีนี้ต้องมาตรวจสอบใบอนุญาตินี้อีกทีว่าเป็นใบอนุญาติแบบไหน

กรณีที่ข้อบังคับนี้จะไม่ครอบคลุม ก็อยู่ใน มาตรา 8  ซึ่งยกเว้นเพียง 6 กรณี เท่านั้น
comment47-3:ปรับ 200 อย่างฮา แพงจนขนหัวลุก
comment48:ขออนุญาต ตอบ คห. 26 ตรงข้างท้ายนี้ด้วย คิดว่าจะช่วยให้คนอื่น ๆ ติดตามคำชี้แจงของเรากระทู้ได้สะดวกขึ้นนะคะ 
เม้นต์นี้เราก๊อปปี้ที่ตัวเองตอบไว้ใน คห. 26-1 มาเป๊ะเลย บอกไว้ ใครอ่านแล้วจะได้ไม่ต้องอ่านซ้ำค่ะ

[Spoil] คลิกเพื่อดูข้อความที่ซ่อนไว้
เสียใจแทนเจ้าของห้องเหมือนกันค่ะว่า ไม่น่าต้องมาเจอแบบนี้เลย เป็นอุทธาหรณ์ในการเลือกซื้อคอนโดจริง ๆ 

เรื่องมาก่อน-หลัง เราก็เข้าใจอย่างนั้นนะคะว่า ลานเบียร์มาก่อนนานแล้วกว่าคอนโดจะมา แต่ขอแย้งว่า ถึงแม้คอนโดมาหลังลานเบียร์ แต่เวทีที่สอง (เวทีค็อกเทล) ได้ตั้งขึ้นมาราว ๆ มกราปีนี้ ส่วนอีกเวทีหนึ่งก็เพิ่งเพิ่มขึ้นมาเมื่อต้นเดือนมิถุนา สองเวทีมันมาหลังคอนโดชัวร์ ๆ และทำเสียงดังกว่าเดิมด้วย ประมาณว่าแข่งกันดังน่ะค่ะ ตอนที่เราเดินทางไปคุยกับจนท.เขตวัฒนาเมื่อเดือนมีนาคม จนท.ก็ยังบอกเลยว่า เจ้าของเวทีแรก (ลานเบียร์อ่อนนุช) เขา"กำลังจะ" ตกลงลดระดับเสียงกับทางเขตได้แล้ว แต่พอมีเวทีใหม่ขึ้นมา เขาก็เลยต้องแข่งกับเวทีหน้าใหม่ เปิดเสียงดังกลบอีกร้านเข้าไปอีก (เราสงสัยอยู่นะว่า ลึก ๆ แล้วตกลงมันคนละร้านหรือร้านเดียวกันกันแน่ อันนี้เคลือบแคลงแต่ยังหาข้อมูลไม่ได้) อย่างนี้ลานเบียร์ไม่น่าจะอ้างสิทธิการมาก่อน มาหลังได้ นอกจากนี้ เราก็ไม่ทราบแน่ชัดด้วยว่า ชุมชนรอบข้างแต่เดิมเดือดร้อนกับเรื่องนี้บ้างมั้ย และมีการร้องเรียนอะไรหรือเปล่า 

อีกประเด็นคือ อย่างที่บอกไปในคห 16 เราคิดว่า มาก่อนมาหลังมันไม่น่าจะเกี่ยวกับการทำผิดกฎหมาย (เขตบอกว่าร้านไม่มีใบอนุญาตประกอบการ) หรือการไม่ปรับตัวเข้าหากันนะ คือตั้งแต่อยู่มาเราว่า ผู้เดือดร้อน (ที่เห็นชัดคือเรากับญาติเจ้าของห้องที่อยู่ห้องใกล้กัน) พยายามอดทน พยายามปรับเวลานอน และหลีกทางให้สุด ๆ แล้ว แต่ก่อนจะเขียนกระทู้เราก็ไม่ค่อยรู้สึกว่า ฝ่ายลานเบียร์เขาจะปรับตัวเข้าหาชุมชนอย่างไรเลย เขาได้ประโยชน์จากการที่คอนโดมาสร้างและมีคนมาอยู่มากขึ้น แต่กลับไม่ได้เห็นแก่คนอื่นเขาบ้าง ซึ่งเหตุผลแรก ๆ ที่เราคิดขึ้นมาได้คือ เขาอาจจะไม่รู้ก็ได้ เราเลยต้องเขียนถึงเรื่องนี้ลงพันทิป (ตอนแรกบ่นอยู่แค่ในเฟสตัวเอง ระบายอารมณ์อย่างสันติอยู่กับตัวเอง) เพราะหวังว่า หลังจากออกมาสะท้อนความเดือดร้อนแล้ว ลานเบียร์จะได้รับทราบและเห็นใจชุมชนใกล้เคียงบ้าง 

ในกระทู้ก่อนเรารายงานไปในคห. 6 ว่า เวทีพยายามตั้ง "กล่อง" ซึ่งเราเดาเอาว่าน่าจะพยายามทำเพื่อกันเสียง แต่ไม่ค่อยจะได้ผล... เราก็เงียบ ๆ ไปพักหนึ่ง พยายามทน ๆ กันไปอีก เห็นว่าอีกเดี๋ยวก็จะย้ายแล้ว จนพอเมื่อเร็ว ๆ นี้ เห็นมีเวทีใหม่งอกขึ้นมาอีก เสียงดังกว่าเดิม เลยต้องเขียนสะท้อนอีกรอบว่า เสียงดังอีกแล้วนะ ก็หวังว่าคราวนี้เขาจะมีน้ำใจ เห็นใจ ช่วยแก้ปัญหาบ้างเช่นกั้นผนังให้เป็นเรื่องเป็นราว หรือ ติดเครื่องวัดความดังเสียงป้องกันไม่ให้เกินระดับที่จะก่อความรำคาญได้ (เราเคยอ่านเจอว่ากฎหมายกำหนดไว้นะ สำหรับสถานที่ที่เคยถูกร้องเรียนเรื่องเสียงดัง แต่ไม่รู้เข้ากับกรณีนี้หรือเปล่า เราไม่ได้เชี่ยวชาญกฎหมายก็ฟันธงไปไม่ได้ แต่คิดว่าน่าจะยุติธรรมดี) อยากให้มีการกำหนดแนวทางร่วมกันว่า เราจะปรับตัวเข้าหากันอย่างไร แทนที่จะเกี่ยงกันว่าใครมาก่อนมาหลังน่ะค่ะ

ประเด็นเรื่องสิ่งก่อสร้างทำให้เกิดเสียงสะท้อน เรื่องนี้เราก็คิดเหมือนกันค่ะ (เคยพยายามหาบทความวิทยาศาสตร์มาอ่านอยู่เหมือนกัน แต่ไม่ค่อยเข้าใจเท่าไหร่ คร่าว ๆ คือ กรณีนี้ก็เป็นไปได้อยู่) เราก็คิดหลายรอบแล้วค่ะ ก่อนร้องเรียนรัฐไปว่า ที่เสียงดังเป็นเพราะสถาปัตยกรรมด้วยหรือเปล่า อาจจะเพราะวัสดุคอนโดด้วยมั้ย เขตก็เคยตั้งข้อสงสัยมาเหมือนกัน (แบบไม่ค่อยน่ารักนัก เป็นจนท.คนเดียวกับที่ตั้งข้อสังเกตว่าประชาชนชนอ้างว่าราชการกินภาษีเปล่า ๆ และเสนอตัวจะติดกระจกใหม่ให้เรานั่นแหละค่ะ ตามอ่านได้ที่กระทู้แรก คห. 69 ) 
แต่ก่อนแจ้งเรื่องนี้ เราก็ลองสังเกตดูแล้วพบว่า เวลาไม่มีคอนเสิร์ตปิดกระจกแล้วห้องก็เงียบสนิทดีนะ ไม่มีเสียงรถราเข้า พอเปิดแล้วเสียงรถเข้าก็จริง แต่มันไม่ดังและน่ารำคาญเท่าบีท เสียงแซ็กโซโฟน และเสียงร้องเพลง หรือเสียงกรี๊ดเชียร์บอลอะไรพวกนี้ ก็พอจะแน่ใจได้นะระดับหนึ่งว่าไม่ใช่กระจกที่มีปัญหา 

ส่วนเรื่องการกระจายเสียงบริเวณหมู่ตึกแถวนี่ เราก็เห็นว่าเป็นไปได้เหมือนกันเมื่อดูจากการที่มีตึก/สิ่งก่อสร้างสูง ๆ ล้อมตลาดไว้ทั้งสามด้าน เกินความสามารถเราจริง ๆ เราก็อยากรู้เหมือนกันว่ามีผลมากน้อยแค่ไหน หากจะมีวิศวกรใจดีช่วยคำนวนให้เป็นวิทยาทานก็คงจะดีมากเลยค่ะ ทีหลังจะสร้างจะซื้อคอนโดจะได้ระวัง ๆ กัน หรือออกกฑหมายไปเลยว่าอย่าสร้างชุมชนในพื้นที่ลักษณะนี้เพราะมันไม่เป็นธรรมกับผู้บริโภคที่มาอยู่แล้วต้องเจอปรากฎการณ์วิทยาศาสตร์ที่น่ารำคาญโดยไม่ตั้งตัวค่ะ
comment49:คห. 39 
ขอบคุณมาก ๆ ค่ะสำหรับกำลังใจ เราก็ขอเป็นกำลังใจให้เหมือนกันนะคะ มาสู้ด้วยกันเนอะ  อย่างน้อย ๆ เราก็คิดว่า ถ้านำกระบวนการแก้ปัญหาเรื่องเสียงในเขต/ท้องที่อื่น ๆ มาตีแผ่เพิ่มเติมได้อีก น่าจะช่วยเหลือผู้เดือดร้อนคนอื่น ๆ ต่อไปได้บ้าง  (หวังว่านะ) ถือว่าช่วยเป็นหูเป็นตา ตรวจสอบการทำงานของรัฐให้กันและกันค่ะ

ปัญหาแบบนี้เข้าใจเลยค่ะว่าทำให้หมดแรง อยากจะยอมแพ้ให้เรื่องมันจบ ๆ ไป ตลอดปีมานี้เราเองก็รู้สึกอยากปลงหลายครั้งเลยล่ะ เฝ้าคิดว่าตัวเองเป็นพวกจุกจิก โรคจิต คิดมากไปเองหรือเปล่า มัวแต่คาดหวังว่าเดี๋ยวจะปรับตัวได้ เดี๋ยวจะทนไหว เพราะคิดแบบนี้เลยอดทนให้โดนเอาเปรียบมาตั้งหลายเดือนกว่าจะลงมือร้องเรียนอย่างจริงจัง 

ก่อนหน้าจะมาอยู่ทีนี่ แทบทุกที่ที่เราเคยพักจะต้องเกิดปัญหาเสียงรบกวน บางทีก็คนข้างบ้านเมาร้องเพลงถึงตีหนึ่งตีสอง หรือจุดพลุ เปิดคาราโอเกะโต้รุ่งกันช่วงเทศกาล ผลก็คือเราต้องเป็นฝ่ายทนทุกครั้ง (ตำรวจชอบอ้างว่าเป็นเทศกาล หยวน ๆ ให้บ้าง หรือไม่ก็ คนส่งเสียงก็ชอบอ้างว่า ส่งเสียงดังในที่ของตัวเอง ไม่ผิด) จนคราวนี้ที่เราทนไม่ไหวแล้วเลยต้องพูด

แต่มาวันนี้เราก็กึ่ง ๆ จะยอมแพ้ไปแล้วล่ะค่ะ เพราะสุดท้ายก็ต้องตัดสินใจย้ายที่อยู่ แต่เราก็ยังไม่อยากให้ที่พยายามเรียกร้องมาทั้งหมดสูญเปล่า อยากให้มีคนนำข้อมูลที่เราให้ไว้ไปแก้ปัญหาจริง ๆ ขอแค่เป็นตัวช่วยส่วนหนึ่งก็ยังดี 

และหวังว่า การที่เรื่องนี้เริ่มเป็นที่สนใจของ สื่อมวลชน จะทำให้การแก้ไขปัญหานี้เกิดขึ้นโดยเร็วในทุกพื้นที่ค่ะ
comment50:ขออนุญาต ตอบ คห. 47 ตรงข้างท้ายนี้ เพราะคิดว่าน่าจะช่วยให้คนอื่น ๆ ติดตามคำชี้แจงของเรากระทู้ได้สะดวกขึ้น
เม้นต์นี้เราก๊อปปี้ที่ตัวเองตอบไว้ใน คห. 47-1 มาเป๊ะ ๆ ใครอ่านแล้วไม่ต้องอ่านซ้ำนะคะ มันเหมือนกัน


[Spoil] คลิกเพื่อดูข้อความที่ซ่อนไว้ขอบคุณที่สนใจในปัญหานี้และช่วยเสนอทางออกให้จนท.บังคับใช้กฎหมายอย่างจริงจังค่ะ 
สำหรับกฎหมายฉบับนี้ เราจำได้ว่าเคยอ่านมาบ้างแล้ว แต่ไม่แน่ใจว่าเป็นกรณีของ การใช้เครื่องขยายเสียงเพื่อการโฆษณา อย่างเดียวหรือเปล่า? กฎหมายอีกฉบับหนึ่งที่เกี่ยวข้องกับปัญหาเสียงรบกวนจากสถานประกอบการก็คือ พรบ.สาธารณสุข 2535  เราเขียนอ้างอิงไว้ในคห. 6 ของกระทู้ภาคแรก ขออนุญาตตัดมาปะเพื่อแลกเปลี่ยนข้อมูลกันค่ะ 

[Spoil] คลิกเพื่อดูข้อความที่ซ่อนไว้   ในวันที่ 27 มกราคม เรารวมความคับข้องใจทั้งหมดแล้วกดเบอร์โทรหาเขตเพื่อขอเอกสารการดำเนินการทุกอย่างที่เขตมี มาเป็นหลักฐาน  จนท.ที่รับสายเราไม่ใช่ X ค่ะคราวนี้ และเรื่องเล่าก็ต่างไปอีกแล้ว... ว่า... 

     ร้านขึ้นศาลไปสามครั้ง ถูกปรับตามคำสั่งศาล "สามครั้ง" / และไม่ค่ะ... เขตไม่เคยไปขึ้นศาล ตำรวจต่างหากมีหน้าที่ต้องไปขึ้นศาล / เขตเป็นคนแจ้งความกับสน.พระโขนงเท่านั้น / เขต ไม่รู้และไม่เห็น ว่าคำตัดสินของศาลเป็นอย่างไร ศาลตัดสินให้หน่วยงานไหนเป็นคนดำเนินการปิดร้าน มันไม่ใช่หน้าที่ของเขต


        คราวนี้เราพร้อมแล้ว เรางัดกฎหมายมาตรา 28 พรบ.สาธารณสุข 2535 มาอ้างเลยค่ะ...  

"มาตรา 28 ในกรณีที่มีเหตุรำคาญเกิดขึ้นในสถานที่เอกชน ให้เจ้าพนักงานท้องถิ่น มีอำนาจออกคำสั่งเป็นหนังสือให้เจ้าของหรือผู้ครอบครองสถานที่นั้นระงับเหตุรำคาญภายในเวลาอัน สมควรตามที่ระบุไว้ในคำสั่ง และถ้าเห็นว่าสมควรจะให้กระทำโดยวิธีใดเพื่อระงับเหตุรำคาญนั้น หรือสมควรกำหนดวิธีการเพื่อป้องกันมิให้มีเหตุรำคาญเกิดขึ้นในอนาคตให้ระบุไว้ในคำสั่งได้ 
ในกรณีที่ไม่มีการปฏิบัติตามคำสั่งของเจ้าพนักงานท้องถิ่นตามวรรคหนึ่ง ให้ เจ้าพนักงานท้องถิ่นมีอำนาจระงับเหตุรำคาญนั้นและอาจ จัดการตามความจำเป็นเพื่อป้องกันมิให้มีเหตุรำคาญ" 

หน้าที่ในกฎหมายเป็นแบบนี้ แล้วจนท.เขตล่ะได้ทำอะไรไปบ้างเพื่อ "ป้องกันมิให้มีเหตุรำคาญ"...??? 

"เราก็แจ้งความไปแล้วนี่ไงคะ" เขตตอบ
"แค่แจ้งความเนี่ยนะ?"
"แล้วก็สั่งปิดร้านไปแล้วไงคะ" เขตย้ำอีกที เรารู้สึกเหมือนกำลังถูกมองเป็นเด็กโง่ที่เข้าใจอะไรได้ยากเย็นซะเหลือเกิน
"ค่ะ เขตสั่งใครให้ไปปิดร้านคะ?"
"สั่งเจ้าของร้านค่ะ แล้วเค้าก็ไม่ทำตามไง เราสั่งไปแล้วไงคะ"

.... จบเห่ ...
สั่งร้านปิดตัวเอง... แล้วใครมันจะปิดล่ะคะนั่น???

โชคร้ายค่ะ ที่เรื่องยังไม่จบลงแค่นั้น เพราะเมื่อเราโทรหาจนท. X ในวันต่อมาเพื่อคาดคั้นขอ "เลขหมายรับเรื่องร้องเรียน" ความจริงที่น่าเกลียดก็เปิดเผยมาอีก...  จนท. X รับสายและชิงโจมตีเราก่อนด้วยประโยคคำถามทันที

ส่วนเรื่องเป็นอย่างไรต่อ เข้าไปตามอ่านได้ในคห.เดียวกันนะคะ

#ประหนึ่งโฆษณาละคร.. #คือ...เราเขียนกระทู้มาก็อยากจะให้คนอ่านข้อความให้ละเอียด ครบถ้วนมากที่สุดเท่าที่จะเป็นไปได้น่ะค่ะ 
เราขอโทษนะที่อาจจะเขียนน่าเบื่อ เขียนยาว เรารู้ว่ากระทู้ไม่ควรเขียนยาว มีคนเตือนเรามาเยอะเลย แต่เรื่องนี้อยากพูดให้เคลียร์และละเอียดที่สุด ไม่อยากให้เข้าใจกันผิดและเกิดดราม่าขึ้นจนทำลายความตั้งใจในการหาทางแก้ปัญหา 

...ก็เลยเขียนเยอะหน่อยน่ะค่ะ T _ T
comment51:ขออนุญาต ตอบ คห. 32 ตรงข้างท้ายนี้ เพราะคิดว่าน่าจะช่วยให้คนอื่น ๆ ติดตามคำชี้แจงของเรากระทู้ได้สะดวกขึ้น
เม้นต์นี้ซ้ำกับ คห. 32-1 เป๊ะ ๆ ค่ะ
[Spoil] คลิกเพื่อดูข้อความที่ซ่อนไว้
-------------------------------------------------------
เห็นด้วยค่ะว่าต้องช่วยกันหลาย ๆ มือ และรวบรวมหลักฐานให้ได้มาก ๆ อย่างที่บอกไป แต่ก็มีความเห็นค่ะว่า ตามกฎหมายเท่าที่อ่านมาไม่มีข้อไหนระบุให้สิทธิกรณีที่มีคนเดือดร้อนมากได้รับการแก้ไขปัญหาอย่างจริงจังกว่ากรณีที่มีผู้เดือดร้อนน้อยนะคะ 

โดยความคิดส่วนตัวเราแล้ว เราคิดว่าน้ำหนักของความเดือดร้อน น่าจะมาจากข้อเท็จจริงที่ทางการรวบรวมได้มากกว่าจำนวนผู้ร้องเรียนหรือเปล่า? เพราะการมีผู้ร้องเรียนและที่สำคัญคือการมี "ผู้ที่ติดตามผลการร้องเรียน" อยู่น้อย ไม่ได้แปลว่า คนไม่เดือดร้อนกันน่ะค่ะ โดยเฉพาะกับปัญหานี้ที่
1. น่าจะมีแต่คนที่ห้องหันหน้าเข้าตลาดเท่านั้นที่ได้รับผลกระทบ 
2. เป็นกรณีที่ไม่ค่อยได้รับความสนใจเท่าที่ควรและถูกคาดหวังว่า เป็นเรื่องที่น่าจะทำตัวให้ "ชินชา" ไปได้ ซึ่งบางคนก็คงจะชินชากันไปได้จริง ๆ ในวันนึงนั่นแหละ (เรายังเคยพยายามจะชินเลย) ไม่ก็รอเวลาให้ครบปีนึงแล้วรีบย้ายออกไป มีความเป็นไปได้มากมาย
3. ขนาดกฎหมายยังถือว่าเป็นความผิดลหุโทษ ปรับร้อยเดียวเลย ไม่ได้คำนวนถึงการก่อปัญหาที่ถูกร้องเรียนต่อเนื่องยาวนานด้วยซ้ำ คงหาคนสละเวลามารวมตัวกันได้ยากกว่าเรื่องอื่น ๆ 
4. ปีที่แล้วคอนโดไม่มีช่องทางให้ลูกบ้านได้สื่อสารระหว่างกันเลย เพิ่งจะมีไลน์คอนโดกันปีนี้นี่เอง มันยากอยู่แล้วที่คนในคอนโดจะมาคุยกัน ไว้วางใจซึ่งกันและกัน จะเจอหน้ากันบ้างมั้ยยังยากเลย! ถ้าเป็นหมู่บ้านอาจจะเปอร์เซ้นต์การรวมตัวสูงหน่อย แต่คอนโดนี่... ถ้าเป็นแค่ผู้เช่าอาศัย ก็ฝากชีวิตให้นิติลูกเดียวเลยค่ะ เพราะสิทธิการประชุมเจ้าของร่วมก็ไม่ได้มีกะเขาด้วย

เราเคยเขียนไว้แล้วครั้งนึงในคห. 4 ของกระทู้แรกว่าด้วย ความเห็นของเราและการคุยกับตร.ถึงความเป็นไปได้ที่ปัญหาจะถูกแก้ไขแน่นอนด้วยการรวมตัวกันของชาวบ้าน ย้อนอ่านได้ที่นี่ค่ะ 
[Spoil] คลิกเพื่อดูข้อความที่ซ่อนไว้==================>>>>>> คำแนะนำจาก สน.  


      6 มกราคม   ระหว่างรอเขตทำงาน เราโทรหาตำรวจ เสนอให้สน.ส่งสายตรวจมาทุกคืนช่วงสี่ทุ่มเพื่อยุติเสียงดังก่อนที่ชาวบ้านอย่างเราต้องโทรไปแจ้ง เพราะการทำงานแบบที่เป็นอยู่นี้มันดูทึ่มบื้อชอบกล ในเมื่อต้องลาดตระเวนอยู่แล้ว ทำไมไม่มาให้มันถูกจังหวะแล้วจัดการปัญหาก่อนที่คนจะแจ้งเข้ามาล่ะ???

       ตำรวจฟังข้อเรียกร้องของเราเสร็จแล้วก็เหวี่ยงเรานิดหน่อย ก่อนจะโอนสายให้เราไปคุยกับร้อยเวร  
[Spoil] คลิกเพื่อดูข้อความที่ซ่อนไว้
       เวลาคุยกับตำรวจนะคะ... แม้ว่าเราจะไม่ได้กล่าวหาอะไรเขาเลยว่า ทำงานหรือเปล่า รับส่วยหรือเปล่า เขาก็เหมือนจะตั้งสมมติฐานเอาไว้เลยค่ะว่าเรากำลังจับผิดเขาอยู่ เราเคยแม้กระทั่งถูกตำรวจกะกลางวันคนหนึ่งตะคอกและวางหูใส่ตอนกำลังถามว่า "ตำรวจเป็นคนเก็บคำสั่งศาลในคดีนี้หรือเปล่า...และถ้าเราต้องไปหาเอาเองที่สน.อย่างที่คุณอ้าง มันมีขั้นตอนอะไรบ้าง" ร้อยเวรกะกลางคืนนี่ก็เหมือนกันค่ะ เค้าดูจะเหวี่ยงใส่เรามาก ๆ พารานอยด์ขนาดไม่ยอมให้เราใช้คำว่า "พวกคุณ" แทนตำรวจค่ะ เค้าว่ามันไม่ใช่ "คุณ" เพราะเขาไม่ได้มีส่วนอะไรด้วยกับคดีนี้ เขาแค่เป็นร้อยเวรที่ต้องตอบคำถามทางกฎหมายให้เราเท่านั้น...

        การคุยกับร้อยเวรในวันนั้นเป็นไปอย่างยากลำบากค่ะ เราจำได้ว่าต้องพยายามทำใจร่ม ๆ เอาไว้ สื่อสารให้ตรงประเด็นที่สุดว่า 

"เราไม่ได้โทรมาเพื่อมีเรื่องกับตำรวจค่ะ แต่ช่วยอธิบายให้เราเข้าใจกระบวนการทำงานของพวกคุณ... อุ๊บส์... ขอโทษที คำต้องห้าม... ของตำรวจ หน่อยได้ไหมคะ ปรับ 100 นึงใช่มั้ยคะ เรื่องนี้รู้แล้ว ทีนี้อยากทราบน่ะค่ะว่าคุณ ปรับเจ้าของร้านอย่างไร? ถ้าเป็นการทำผิดซ้ำซ้อนแบบที่ลานเบียร์ฯทำอยู่นี้ถือว่าท้าทายเจ้าพนักงานมั้ย? ตร.จัดการร้านนี้ด้วยข้อหาอะไรอื่นได้บ้างมั้ย? แล้วปิดร้านเลยจะได้หรือเปล่า?"

        น่าเศร้าที่ตร.  "จำไม่ได้เหมือนกันว่าปรับ 100 บาทนี่มาจากมาตราไหน" แต่บอกได้ว่า ปรับได้ต่อการกระทำผิดหนึ่งครั้ง โดยการก่อเสียงดังหนึ่งครั้งถือเป็นการกระทำผิดหนึ่งครั้ง... คำตอบเหมือนจะเคลียร์ใช่มั้ยคะ? แต่แล้วถ้าตำรวจเพิ่งปรับเจ้าของเสร็จ พอดีเราโทรไปแจ้งว่าเสียงยังดังไม่หยุดเลยล่ะ? ตำรวจจะปรับเจ้าของร้านอีกหนึ่งร้อยมั้ย? แล้วถ้าเกิดร้านไม่หยุดเสียงตลอดคืนแม้โดนปรับล่ะ (แบบที่เป็นอยู่ตอนนี้) ตำรวจจะทำอย่างไร....? 

        เรื่องนี้ ตำรวจคิดอยู่นิดนึงก่อนจะตัดจบว่า "ถ้าอย่างนั้นให้คุณมาแจ้งความที่สน.เลยดีกว่า" 

        เราฟังแล้วก็สงสัยค่ะ ว่า แล้วไอ้การแจ้งความที่สน.จะทำให้ตำรวจปรับเขาได้มากขึ้นหรือเปล่า? หรือจะทำให้สั่งปิดร้านได้หรือ? 

        ตำรวจตอบเราอ้อม ๆ แอ้ม ๆ ว่า "การแจ้งความที่สน." ไม่ ได้ทำให้ตำรวจมีสิทธิพิเศษอะไร แต่อาจทำให้ตำรวจขอตรวจใบอนุญาตร้านได้ (... อันนี้คำพูดตำรวจเองเลยนะคะ) คำถามต่อไปคือ แล้วทำไมต้องเสนอวิธีนี้ในเมื่อมันไม่ช่วยอะไร ทำไมถ้าไม่มีคนแจ้งความจะตรวจใบอนุญาตไม่ได้? ทำไมต้องรอมีเจ้าทุกข์ ทำไมไม่ติดต่อกับทางเขต? พอไปต่อไม่ได้ ตำรวจเลยแนะให้เรา "รวบรวมชาวบ้านที่เดือนร้อนมาแจ้งความด้วยกัน" ค่ะ... 

        อย่างนี้แปลว่าถ้ามีคนเดือดร้อนเยอะ ตำรวจจะแก้ปัญหาได้เร็วขึ้น และเด็ดขาดขึ้นใช่ไหม? 

        คำตอบก็เหมือนเคยเลย... เปล่าค่ะ ไม่ได้เกี่ยวโดยตรง แต่เกี่ยวแบบอ้อม ๆ ... ตำรวจนายนั้นอธิบายว่า ทำแบบนี้ ผู้กำกับ จะเห็นว่าความเดือดร้อนนี้ "สำคัญขึ้น"  เราว่าก็แปลกดีนะ ทั้ง ๆ ที่ตำรวจเองก็ "เชื่อ" ว่าต้องมีคนเดือดร้อนเป็นจำนวนมากเพราะเป็นย่านที่พักอาศัย (... อันนี้ก็คำพูดตำรวจเองอีกเหมือนกันนะคะ) แน่ล่ะ มันมีคนเดือดร้อนเยอะแน่ ๆ อย่างน้อยคนในชั้นเดียวกับเรา ฝั่งเดียวกับเราก็ต้องเจอสภาพเดียวกันเนี่ยแหละ แต่ทั้ง ๆ ที่ตำรวจเห็นอยู่จะ ๆ ว่าใครทำผิดกฎหมาย ใครก่อความเดือดร้อนให้ใคร ความเสียหายมีมากแค่ไหน ได้ยินกับหู เห็นอยู่กับตา ทำไมมานั่งต้องรอคำสั่งบื้อ ๆ ทื่อ ๆ แบบนี้ด้วยคะ? ไม่เข้าใจค่ะ 

           แล้วทำไมต้องยุให้ประชาชนรวมพวกมาเผชิญหน้ากันเองคะ นี่เราเป็นรัฐมาเฟียหรือไง? ถ้าเรายังต้องทำตัวเป็นชนต่างเผ่ายกกำลังคนมาข่มกันแบบนี้ จะมีไปทำไมกันคะอำนาจรัฐ?  เราไม่ได้อยากมีปัญหากันเองค่ะ เราแค่ต้องการให้คนที่เอาเปรียบเราอยู่เคารพสิทธิของเราบ้างก็เท่านั้นเอง มันไม่ควรต้องเป็นเรื่องขนาดนี้เลยนี่ ระบบบ้าอะไร ทำเรื่องเล็กให้กลายเป็นเรื่องใหญ่ที่ไม่มีทางออกแบบนี้ โคตรเซ็งอ่ะค่ะ


เราเลยคิดว่า ทุกปัจจัยที่บอกมามันทำให้รวมตัวกันยากน่ะค่ะ แต่ก็ใช่จะเ็นไปไม่ได้ และเราก็อยากเห็นมันเป็นไปตามนั้นด้วย (คิดว่า คนอื่น ๆ ก็น่าจะเคยมีปัญหาแบบเดียวกันเวลาคิดจะรวมตัวขึ้นมาสักที) ปีก่อนเราลองร่างประกาศว่าจะเอาไปแปะที่บอร์ดก็ยังไม่กล้า เพราะมาคิดดูนะ เราเป็นใคร ไม่ใช่นิติบุคคล ไม่ใช่เจ้าของร่วม ใครมันจะมาเชื่อใจเรา? แล้วเราพูดปาว ๆ ไป จะเป็นการชักศึกเข้าบ้านมั้ย ลานเบียร์ก็อยู่ใกล้ ๆ นี่เอง เข้าออกก็ง่าย ๆ จะมาดักตีหัวเราหรือเปล่า? สรุปก็คือ ปริ๊นท์ออกมาแล้วก็ทิ้งไว้ในลังกระดาษเหลือใช้นั่นแหละค่ะ 

อ้อใช่ เราเคยลงประกาศสองภาษาไว้ในเว็บนึงด้วย แต่ก็นิ่งสนิทเลยค่ะ... (เศร้าใจ ทำให้เราวิตกว่า นี่คนห้องเราหูดีเกินไปหรือยังไงถึงได้ออกมาเต้นอยู่ฝ่ายเดียว) อาจจะหาแนวร่วมไม่ค่อยได้แต่เราก็ยังยืนยันความคิดตัวเองนะว่า เสียงมันดังและมีผลกระทบแน่ ๆ  
อยากให้เขตเอาผลตรวจเสียงมาให้ดูด้วยว่า ความต่างระหว่างเวลาปกติกับเวลาเสียงดังมันเกิน 10 เดซิเบลมั้ย อยากให้มาเก็บค่าไปเยอะ ๆ กว่าการสุ่มตรวจวันเดียวโดยปิดกระจกนะคะ 

ขอฝากไปถึงคนอื่น ๆ ในละแวกนี้ ที่เดือดร้อนเหมือนกันด้วยว่า อย่านิ่งดูดายกับปัญหานี้ ถ้าไม่ชอบ ได้รับผลกระทบก็ช่วยกันส่งเสียงด้วยนะคะ ตอนนี้เราเห็นว่า นิติบุคคลมีไลน์กลุ่มแล้ว เราก็อยากให้มีการรวมเสียงเหมือนกัน ที่ตามเรื่องไปกับนิติเมื่อสองสามวันมานี้นิติบอกว่า ถ้ามีความเดือดร้อนอีกจะขอให้ผู้อาศัยมาลงชื่อร้องเรียนด้วยกัน ไม่รู้จะเกิดขึ้นก่อนเราย้ายบ้านมั้ย ก็คงต้องรอติดตามดูค่ะ
comment52:ปัญหามลภาวะทางเสียงเป็นปัญหาใหญ่ และใหญ่ขึ้นเรื่อยๆ แต่หน่วยงานที่รับผิดชอบกลับทำเป็นมองไม่เห็น
       ชั้นเองเผชิญปัญหานี่มากว่าเจ็ดปี และยังคงต่อสู้อยู่ทุกวัน 
       ตอนนี้ชั้นไม่โทษผู้กระทำผิด ชั้นโทษผู้รักษากฏหมาย เพราะคุณไม่ทำหน้าที่ของคุณ 
      แถมยังติดคำที่พูดจนชินปาก ทั้งการกระทำก็ล้วนพลักความรับผิดชอบจากตัว
      "ไม่เห็นมีใครเดือดร้อนเหมือนคุณ"
      "ผมว่าเขาก็เปิดไม่ดังนะ"
      "เทศกาล ก็หยวนๆ กันหน่อย"
      "คุณจะให้ผมทำอะไร ผมก็ตักเตือนเขาแล้วไง"
      
       สังคมเปลี่ยนไปแล้ว เราไมได้อาศัยในชุมชนเล็กๆ ที่สองกิโลมีบ้านหลังเดียว คนมากมาย คนแปลกหน้า แออัดกันอยู่ในที่เล็กๆ เมื่อเกิดเรื่องการจะให้ออกมาตกลงกันเองนั้นเป็นไปไม่ได้ กฏระเบียบจึงจำต้องนำมาใช้อย่างเข้มงวด
comment52-1:เห็นด้วยอย่างยิ่งกับประโยคเหล่านี้


 "ไม่เห็นมีใครเดือดร้อนเหมือนคุณ"
      "ผมว่าเขาก็เปิดไม่ดังนะ"
      "เทศกาล ก็หยวนๆ กันหน่อย"
      "คุณจะให้ผมทำอะไร ผมก็ตักเตือนเขาแล้วไง"


จนท. หลับหูหลับตา  รอให้มีเรื่องทะเลาะกันก่อนถึงจะมองเห็น
comment52-2:
comment52-3:ไม่อยากจะคิดลบๆกับพวกรักษากม. แต่ถามจริงๆ

1. ถ้าบ้านเค้ามีร้านเหล้า ลานเบียมาเปิดแบบนี้จะแก้ปัญหายังไง?? ถามกลับ
2. ถามจริงๆ มีนอกมีในกันหรือเปล่า

ถ้าทุกคนทำตามหน้าที่อย่างเต็มที่ ประเทศไทยเจริญไปไกลถึงดาวอังคารแล้ว บ่นไปก็เหมือนลมถอนหายใจ ตดยังเหม็นกว่าเลย
comment53:วันนี้เรานอนดึก... ไม่ใช่เพราะเสียงดัง แต่เพราะตอบกระทู้และเมสเสจค่ะ ยังตอบไม่หมดเลย ไม่ไหวแล้วค่ะ เราเขียนยาวด้วยเลยเหนื่อยเลย เดี๋ยวจะมาตอบทีหลังนะคะ ที่นอนดึก อีกส่วนก็เพราะกลับจากที่ทำงานดึกกว่าปกติด้วยแหละ ตอนนี้ง่วงมาก แต่จะขออัพเดตสถานการณ์ดังนี้นะคะ

 - เรากลับมาดึกกว่าปกติ คอนเสิร์ตบนเวทีที่งอกมาใหม่เลิกการแสดงแล้ว เราไม่รู้ก่อนเรากลับมาเค้าแสดงหรือเปล่า เสียงดังอีกมั้ย แต่กลับมาทันอีกสองเวที (คิดว่าสองนะ หรืออาจจะหนึ่ง) ปรากฎว่าเสียงเบาลงกว่าเมื่อวานนะคะ ก็ยังได้ยินอยู่แว่ว ๆ แต่ไม่ถือว่ารบกวนค่ะ พอรับได้ ไม่รู้เพราะออกข่าวหรือเปล่า หรือวันนี้อาจไม่ใช่คิวนักร้องที่คนกรี๊ดก็ได้ ต้องรอดูต่อไปค่ะ

 -  เพิ่งได้ทราบเอาตอนดึก ๆ หลังเลิกงานนี่เองว่า ไทยรัฐทีวีทำสกู๊ปสั้นแล้ว ขอบคุณคห. 17 มากเลยค่ะที่ช่วยแจ้งเข้ามา บ้านเรายังไม่มีดิจิตอลทีวีเลยค่ะ ดูเอาจากเน็ตอย่างเดียวเลย ตอนนี้มีนักข่าวติดต่อมาบ้างแล้ว ต้องขอขอบคุณผู้อ่านทุกคนและขอบคุณทีมข่าวมากเลยค่ะที่ให้ความสนใจ

โอกาสมาแล้ว เราก็อยากจะขอฝากประเด็นที่เราอยากให้นักข่าวช่วยหาคำตอบเพิ่มเติมให้... มาไว้ในคห. นี้เลยค่ะ เสนอไว้เป็นไอเดียเฉย ๆ แล้วแต่พิจารณานะคะ

*** คนอื่น ๆ เข้ามาอ่านแล้วอยากรู้ประเด็นอะไรเพิ่มเติมช่วยกันบอกนะคะ (ใครตอบได้ช่วยตอบด้วยนะคะ)
เราหวังว่าโอกาสสื่อสารถึงปัญหานี้จะไม่ผ่านมาแล้วผ่านไปเฉย ๆ อยากให้ได้ข้อมูลกลับมาอย่างคุ้มค่าและช่วยแก้ปัญหาได้จริง ๆ ค่ะ สักนิดก็ยังดีเนอะ ****

1. นอกจากเล่าเคสของเราแล้ว อยากให้ช่วยออกไปถามสาธาณชนให้ทั่ว ๆ ว่า เสียงดังยามวิกาลส่งผลกระทบอะไรต่อการใช้ชีวิตบ้าง เพราะเราคิดว่า ประเด็นนี้เป็นปัญหาที่หลายคนเจอเหมือนกัน ของเราเป็นเพียงกรณีเดียวเท่านั้น บางคนเห็นเจอหนักกว่านี้ก็มี ปัญหามลภาวะทางเสียงแบบนี้ควรได้รับการ "แก้ไข" ไม่ใช่ปล่อย ๆ ไป จุดนี้น่าจะเป็นมุมมองที่นักข่าวช่วยให้เกิดขึ้นได้ และทำได้อย่างน่าเชื่อถือ-มีพลังกว่าการเขียนกระทู้ค่ะ

2. อยากให้ช่วยให้ความรู้เกี่ยวกับ "ขั้นตอนการร้องเรียน" และ "ช่องโหว่ในการร้องเรียน" บวกกับอุปสรรคต่าง ๆ ที่ทำให้แก้ปัญหาไม่สำเร็จ (---อันนี้เราเคยเขียนเล่าไว้เหมือนกันในคห. 6 ของกระทู้แรก แต่ก็ยังรู้สึกว่า ความรู้ยังไม่สมบูรณ์)  อยากได้ข้อมูลจากคนอื่น ๆ ที่พบปัญหาในการร้องเรียนต่อรัฐด้วยเช่นกัน 

3. นอกจากเสนอปัญหาแล้วอยากให้เสนอทางแก้อย่างจริงจังที่ทุกคนมีส่วนร่วมด้วยได้... 

- ฝ่ายคอนโดที่ได้รับผลกระทบ : เราเชื่อว่านิติบุคคลที่นี่ได้ร้องเรียนไปแล้วรูปแบบ แม้จะไม่ค่อยเห็นผลอะไรนัก ถ้าได้ร็วิธีแก้ปัญหาที่ได้ผลของนิติและผู้อาศัยที่อื่น ๆ น่าจะเป็นประโยชน์ต่อการดำเนินการของผู้อาศัย+นิติที่นี่และที่อื่นที่มีปัญหาเหมือนกันด้วย 

- ฝ่ายรัฐ: "ใคร" บ้างที่ต้องรับผิดชอบแก้ปัญหาหลังมีการร้องเรียน กระบวนการแก้ปัญหาเสียงดัง "ในบทกฎหมาย" และ "ในความเป็นจริง" เป็นอย่างไร (กรณีเราก็ส่วนหนึ่ง อยากฟังเคสอื่นๆ ด้วย) กระบวนการไหนใช้แล้วแก้ปัญหาได้-ไม่ได้ เราพยายามทำความเข้าใจการทำงานของเขตและตร.อยู่นานมากว่าเค้าแบ่งหน้าที่กันยังไง เสียเวลามหาศาล ต้องไปหาเขตและโทรหาตำรวจอย่างอดทน กว่าจะได้ข้อมูลมาแบบจำกัดจำเขี่ย ถ้ามีการเผยแพร่ข้อมูลอย่างละเอียดให้รู้กันไปเลย คราวหน้าจะได้ปกป้องสิทธิของตัวเองได้ถูกต้องตามขั้นตอนของกฎหมายสักที ไม่ต้องเสียเวลาค้นข้อมูลนานเท่านี้ด้วยค่ะ

[Spoil] คลิกเพื่อดูข้อความที่ซ่อนไว้ไปอ่านวิธีการทำงานของเขตในกฎหมาย Vs. ในความเป็นจริงได้ในคห.ท้าย ๆ กระทู้แรก 


4. อยากให้สื่อช่วยติดตามความคืบหน้าของทางเขตและตำรวจในการแก้ปัญหา *กรณีนี้* และกรณีอื่น ๆ (ด้วย ---ถ้าทำได้) อยากให้ช่วยตีแผ่  เพราะกว่าจะได้ข้อมูลมาว่า "ทำอะไรไปแล้วบ้าง" มันยากลำบากมาก  หลายซับหลายซ้อนยังไงตามไปอ่านได้ในคห. 6, 38 และ 69 ของกระทู้แรก เบื่อจะตามต่อเองแล้วค่ะ เหนื่อยมาก ตำรวจนี่เราไม่ได้ขอค่ะ เจอแต่เขตก็ล้าแล้ว

ขอบคุณไว้ล่วงหน้าค่ะ
comment54:ถ้าจ่ายส่วยแล้ว ทำอะไรก็ได้ จะละเมิดใครก็ได้ ทุกคนก็รู้ มีแค่เจ้าหน้าที่เท่านั้นที่ไม่รู้(สงสัยแกล้งโง่จนขึ้นสมอง)
comment55:เอาน้ำปลาร้านใส่ถุงพลาสติกโยนลงไปได้มะ

//แมวพิมพ์
comment56:ศักดิ์ศรีและเกียรติภูมิ ของ ข้าราชการ ไทย .... ?
comment57:เห็นใจ และเข้าใจความรู้สึก จขกท มากๆค่ะ   บ้านเราอยู่ในซอย  แถวนั้นต้องใช้บริการBTS. อ่อนนุช บ่อยๆช่วงเย็นบอกได้เลยว่าเสียงดังมากกกกกก


ขนาดเราแค่ลงรถไฟฟ้ายังรำคาญเลย.  สงสารคนที่อยู่ใกล้ๆมาก
comment58:ที่พักแถวนี้กลายเป็น ของไม่มีราคาไปเลย
comment59:ลานเบียร์อ่อนนุชมีมาก่อนคอนโดตั้งนาน
comment59-1:ต่อให้ลานเบียร์มีมาพร้อมการก่อตั้งกรุงรัตนโกสินทร์ ก็ไม่ได้หมายความว่ามันเป็นสิ่งที่ถูกต้องสมควร
comment59-2:มาก่อน-หลัง มันสำคัญตรงไหนคะ?
สิ่งสำคัญคือการอยู่ร่วมกันในสังคม ต้องไม่รบกวนก่อความเดือดร้อน รำคาญ  ไม่เบียดเบียน และเคารพสิทธิ์ซึ่งกันและกันไม่ใช่หรอคะ?
comment60:ideo mobi ได้ยินไหมคะ 
เมืองไทยเรากฏหมายอ่อน จนท.ก็แย่ ไม่เข้มงวด
การเคารพสิทธิผู้อื่นน้อยมาก เห็นใจนะคะ 
เพราะเราก็เจอปัญหาจากควันบุหรี่ เหมือนกัน 
ถ้าแก้กฎหมายได้ ทำเหมือนญี่ปุ่น สูบเป็นที่เป็นทางก็จะดีค่ะ

คือต้องแก้พร้อมๆกันหลายอย่างเลยล่ะค่ะ
comment61:ลานเบียร์อ่อนนุชมันมีมาก่อนคอนโดอ่ะใช่ครับ แต่ต่อให้ไม่มีคอนโด แล้วลานเบียร์มันมีสิทธิ์ใช้เสียงดังเกินจากที่กฏหมายกำหนดมั้ย คือมันผิดตั้งแต่แรกแล้วมั้ย แต่ผู้รักษากฏหมายบ้านเราเป็นยังไงก็รู้ๆ กันอยู่ ยิ่งโรงพักใหม่มานี่ตั้งอยู่ไกลจากลานเบียร์ไม่ถึง 200-300 เมตรด้วยมั้ย

เคสนี้มันคนละเคสกับไปสร้างบ้านแถวๆ ที่เครื่องบินบินผ่านบ่อยๆ แล้วเกิดเสียงดังนะครับ
comment62:เรื่องนี้ต้องช่วยกันขยายยยยยยย

เรื่องที่ว่า "ทำใจเถอะ ที่นี้ประเทศไทย" ต้องปล่าวประกาศครับ

อะไรที่ไม่ดี ไม่ควร มันจะได้หายๆไปบ้าง
comment63:ข้างบ้านเรา  ย้ำว่าข้างบ้านเลย เพราะเป็นบ้านริม  วันดีคืนดีเพื่อสุขภาพคนไทย
เค้าเปิดลานแอโรบิคค่ะ และทำสนามเด็กเล่น มีโต๊ะปิงปองด้วย
เช้าตื่นมาก็ ปิ๊ง ป่อง ปิ๊งปอง ตีปิงปองพร้อมกล่าวอวยทักษิณ ผสมอวดเทคนิคการตีปิงปอง
ตอนกลางคืนเคยสะดุ้งตื่นตอนเที่ยงคืน ก้ยังได้ยินเสียงตีปิงปอง
ก็ไม่รู้ว่า ต้นตระกูลเค้าเป็นนักปิงปองทีมชาติหรืออย่างไร

พอปิดเทอมก็จะได้ยินเด็กๆชั้นประถม เล่นเกมส์ต่อชื่อสัตว์  Here Ha Mang ฯลฯ
เคยทนไม่ไหว เอากระดาษวาดรูปแผ่นใหญ่ๆไปให้เด็ก บอกวาดรูปนะลูกแต่สัญญานะว่าจะไม่พูดหยาบแล้ะต้องทิ้งถังขยะให้เรียบร้อย

ส่วนที่ทรมานเราที่สุด คือแอโรบิคเสียงดังมา คุยกันในบ้านไม่ได้ยินเลย
ต้องใช้วิธีปิดกระจกทุกอย่างแล้วเปิดแอร์  พ่อเคยไปบอกว่าช่วยเบาเสียงหน่อย มันพูดกระแทกกลับมา
ถ้าไห้เบาเสียงก็ไม่ต้องเต้นกันล่ะ แล้วค้อนพ่อเรากลับมาก.....แล้วมันก็เปิดดังกว่าเดิม

เข้ามาบ่น คงทำไรไม่ได้ ฟ้องใครก็ไม่กล้า ถ้าฟ้องคนพวกนี้ต้องมาทำอไรบ้านเราแน่ๆ
เราเชื่อว่าพวกนี้เป็นคนพาล ถ้าป็นคนดีจะต้องรู้จักเกรงใจ ไม่ทำให้คนอื่นเดือนร้อน
อุตสาหเลือกบ้านริมจะได้ลดปัญหาเพื่อนบ้าน เซ็งมาก
comment63-1:เจอคนพาลนี่น่ากลัวที่สุดเลยค่ะ เราเคยมีประสบการณ์ตรงมาเหมือนกัน ตอนนั้นเรายังเด็ก ๆ อยู่ มองโลกสีลูกกวาดมาก คิดว่าผู้ใหญ่ต้องมีเหตุผลกันทุกคน พอผู้ใหญ่ข้างบ้านกินเหล้าเอะอะเฮฮาเสียงดังกันตีหนึ่งตีสอง พูดจาหยาบคาย เราไม่อยากให้น้องได้ยิน ไม่อยากให้แม่ตื่นด้วยเราก็ย่องลงบันไดออกไปข้างบ้าน ไปขอให้เขาช่วย "เบาเสียงลงหน่อย" คิดว่าตัวเองสุภาพมากแล้วนะตอนนั้น  คิดว่าจะเข้าใจ ปรากฏนางออกมาโวยวายหน้าบ้านเราเลยค่ะ เขย่ารั้วบ้าน เอารถมาจอดแล้วบีบแตรใส่บ้านเราเลย ด่าหยาบ ๆ คาย ๆ ถึงพ่อแม่เราด้วย 

เกลียดคนแบบนี้ที่สุดเลยค่ะ และบทเรียนที่เราได้จากวันนั้นก็คือ ผู้ใหญ่ทุกคนทำเหมือนเรื่องนี้ไม่เคยเกิดขึ้น ไม่มีคำขอโทษ วันหลังมันเมาเราต้องปิดกระจก เปิดแอร์ และยอมทนค่ะ นี่แหละบทเรียนสำหรับเด็กไทย!
comment64:มลภาวะทางเสียง
มลภาวะทางอากาศ
มลภาวะทางสื่อ
มลภาวะทางอารมณ์
มลภาวะจากขยะ

ฯลฯ มันจะมีมากขึ้นเรื่อยๆ จากจำนวนคน คงต้องทนอยูกันไป
comment65:เข้าใจจิตใจเลย แค่ร้านข้าวต้มตรงข้ามถนน 6 เลน มีคลองคั่นกลาง เสียงยังได้ยินมาถึงบ้านผม ก็น่ารำคาญแย่แล้ว 
เจอแบบนี้ ไม่มีคำบรรยาย

อย่างไร ก็ ขอให้ฝ่าฝันไปได้นะครับผม
comment66:ฝากผลไม้ลงไปซักลูกรับรองอิ่มกันทั้งลาน
[Spoil] คลิกเพื่อดูข้อความที่ซ่อนไว้
comment67:เห็นใจจขกท.มากค่ะ  เข้าใจจริงๆว่าเสียงดังมันรบกวนแค่ไหน  
ยิ่งต้องทำงานเขียนด้วยแล้ว การถูกรบกวนสมาธิถือว่าเป็นอุปสรรคขั้นสูงในการทำงานเลย
ยังไงก็เป็นกำลังใจให้นะคะ  ถึงจะเป็นแค่คนธรรมดาแต่คุณก็ไม่นิ่งดูดายกับปัญหาและพยายาม
หาทางแก้ไขทุกอย่างแล้ว  จะสำเร็จหรือไม่ก็ถือว่าได้ทำเต็มที่แล้วแหละค่ะ (ซึ่งที่จริงมันควรสำเร็จ
นะถ้ากฎหมายศักดิ์สิทธิ์จริงและไม่ได้เป็นแค่หมึกเปื้อนกระดาษ)

ปล.อ่านแล้วนึกถึงเพื่อนเราเลย  เธอก็ประสบปัญหาเรื่องเสียงรบกวนจากร้านประเภทนี้เหมือนกัน
ไม่รู้ว่าจากร้านเดียวกันด้วยหรือเปล่า
comment68:สมัยเราอยู่ในซอยแถวนั้นยังไม่มีคอนโดมาสร้าง (ยกเว้น ideo Verv) ก็ไปกินข้าวในตลาดนัดตรงนั้นดึกๆ บ่อยๆ มีแค่ร้านเดียวที่มีการร้องเพลงเล่นดนตรี ซึ่งเสียงก็ไม่ได้ดังรบกวนไปถึงข้างนอก ออกแนวชิวๆ แต่ไม่กี่วันก่อนเพิ่งแวะไปหลังจากไม่ได้ไปมา 2-3 ปี ผ่านไปแปปเดียวคอนโดฯ มาเต็ม 
และเชื่อว่าคนที่ได้รับกระทบจากเสียงจากลำโพงนั้นคงมีไม่น้อยแน่นอน ดีนะไม่ตัดสินใจซื้อคอนโดฯ แถวนั้น (ทำเป็นพูด จริงๆ ไม่มีปัญญาซื้อมากกว่า) ถ้าร้องเรียนก็แล้วแจ้งหน่วยงานไหนๆ ก็แล้วมันยังไม่ดีขึ้นก็คงต้องทำใจหรือไม่ก็ย้ายออก สมัยเรียนเราอยู่หอพักติดกับร้านขี้เมาพวกนี้เลย พอเจ้าของหอไปคุยกับทางร้านโดนตอกกลับมาหน้าหงายว่าร้านสร้างมาก่อนหออีก รู้ว่าเสียงดังแล้วมาสร้างหอข้างๆ ทำไม จบ! แต่อิร้านขี้เมานี่มันอยู่ฝั่งตรงข้ามมหาลัยเลยนะ ควรจะคิดได้ว่าแถวมหาลัยหอพักต้องเยอะ สรุปสุดท้ายคือ เจ้าของร้านนี้มันเป็นตำรวจ จบ!
comment69:เหมือนตอนนี้กำลังสร้างภาพ ตรวจร้านขายเหล้ารอบ มหาวิทยาลัย 
จะมาอะไรตอนนี้ มันปิดเทอมอยู่ ไม่รู้เหรอ หรือแกล้งไม่รู้
กทม ทำงานเต็มที่แล้ว ถ้าเต็มที่แล้วก็น่าจะหาคนใหม่นะ
comment70:ร้านเหล้า ใน กทม มันเยอะเกินไป^^จริงๆมันควรจะมีโซนนิ่ง ไม่ใช่นึกอยากจะเปิดที่ไหนก็เปิด^^ต้องแก้ที่กฏหมาย
comment71:ภูมิใจในความเป็นไทยจริงๆครับ (ประชด)
comment72:
comment73:เราเข้าใจความรู้สึกจขกท.อย่างที่สุดเพราะเผชิญปัญหาเดียวกันเลย หลายปีแล้วด้วย
เพียงแต่ของเราเป็นบ้านไม่ใช่คอนโด ข้างบ้านห่างกันประมาณ 2 ช่วงตึกเป็นร้านอาหารมีดนตรีสด
อีร้านนี่เพิ่งมีมาไม่กี่ปีค่ะ แล้วเมื่อก่อนบ้านเราไม่มีคนอยู่เพราะทำงานจังหวัดอื่นกันหมดเพิ่งกลับมาอยู่บ้านได้ไม่นาน
ร้านเก็บเสียงพอสมควร แต่ก็ยังได้ยินมาถึงที่บ้านแม้บางวันจะดังมากแต่ก็อดทนถือว่ามันไม่ได้ดังทุกวันอะไร
แต่...ที่มันน่ารำคาญและทำลายสุขภาพจิตมากๆคือพวกขี้เมาค่ะที่มาเที่ยวมาดื่มที่ร้านนี้
เวลาร้านปิดออกจากร้านมาตะโกนคุยกัน หยอกล้อกันตอนมาเอารถ(รถจอดริมถนนล้นมาหน้าบ้านเรา) 
คนเมาอ่ะค่ะเสียงนรกแตกมาก บางทีก็พวกผู้หญิง/สาวประเภทสองร้องกรี๊ดๆ
แล้วเปิดเกินเที่ยงคืนทุกวัน เร็วสุดที่มันปิดร้านคือราวๆเที่ยงคืนครึ่ง 
ทำอะไรไม่ได้ค่ะเคยโทรแจ้งตำรวจไปแล้วก็ได้แต่คำตอบที่ว่า "เดี๋ยวจะให้สายตรวจไปดู" 
แต่ก็ไม่เคยแก้ปัญหาอะไรได้เลย บอกตรงๆหมดศรัทธาไปนานแล้วกับองค์กรนี้
เป็นแบบเดียวกับเรื่องของจขกท.เป๊ะเลยยิ่งเราแสดงออกว่าเดือดร้อนกับปัญหานี้มาเท่าไหร่
ความไร้จิตสำนึกและไร้ความรับผิดชอบต่อสังคมของผู้ก่อปัญหายิ่งเพิ่มขึ้นอีกเท่าตัว
ทุกวันนี้เราได้ภาวนาให้ร้านมันเจ๊งไวๆ
comment73-1:แจ้งตำรวจต้องแจ้งเรื่อยๆค่ะ อย่าเกรงใจตำรวจ 
โทรทุกชั่วโมงเลยถ้าไม่เงียบ หาเบอร์ของสน.ที่รับผิดชอบเอาไว้ด้วย เพื่อโทรไปถามว่ามีสายตรวจมาหรือยัง

แล้วอาจต้องแจ้งเขตร่วมด้วย เนื่องจากฝ่ายสร้างความเดือดร้อนประกอบกิจการร้านอาหาร 
เราต้องไม่หวังว่าการโทร 191 ไม่กี่ครั้งจะแก้ปัญหาได้ เพราะมันไม่มีทางเกิดขึ้นในระบบราชการไทย

คุณจะต้องแสดงออกกับหน่วยงานที่รับผิดชอบว่าคุณจริงจังกับปัญหา และจะไม่ยอมแพ้ 
นั้นเป็นทางเดียวที่ความยุติธรรมจะเกิดขึ้น
comment73-2:เฮ้ย มันโดนค่ะ เราเจอคำพูดเดียวกันเลย 
"เดี๋ยวให้สายตรวจไปดู" 
ไปดูอะไรไม่รู้ไม่เคยได้เรื่องอะไรขึ้นมาเลยจริง ๆ 
ร้านเหล้า คนขี้เมา คาราโอเกะมันเยอะเกินไปจริง ๆ มาอยู่ในที่ชุมชน รู้สึกไม่สบายใจเลยค่ะ บางทีเมาทะเลาะกัน โหวกเหวกหยาบคาย เราไม่อใช่คนสุภาพผ้าพับไว้ ก็ยังไม่อยากได้ยินเลย บ้านไหนมีเด็กก็คงไม่ได้สถานที่แบบนี้ใกล้ ๆ เด็กได้ยินได้เห็นตัวอย่างแย่ ๆ จนชินตา น่าเป็นห่วงมาก ๆ ค่ะ
ไม่รู้จะทำไงดีจริง ๆ เลือกตั้งกทม.คราวหน้า สงสัยต้องบรรจุประเด็นมลพิษในย่านที่พักอาศัยลงไปด้วยแล้วมังคะ จะได้ออกกฎหมายบทลงโทษจริงจังสักที
 ปัญหาแบบนี้ ไม่ถึงตายแต่ไม่เป็นที่ต้องการ อยากให้คนทั่วไปได้เข้าใจและเลิกทน หรือบอกให้"คนอื่น" ทนกับความไม่เป็นธรรมเช่นนี้สักทีค่ะ
comment73-3:เราเคยแจ้งตำรวจถี่ ๆ ตามจิกแบบที่ว่าไประยะหนึ่งเหมือนกันค่ะ ได้เจอเหตุผล/เหตุการณ์แปลก ๆ เยอะมาก เช่น 1 ชั่วโมงผ่านไป ตร.ที่อยู่ห่างไปไม่กี่ร้อยเมตรยังมาไม่ถึงที่เกิดเหตุเพราะต้องยกโขยงไปรับขบวนเสด็จ (ตอนห้าทุ่ม) กันทั้งสน. ไม่มีสายตรวจเหลือไปทำยาอะไรได้เลย
หรือ โทรไปหาเพราะเสียงยังดังอยู่ ตร.บอกว่า เจ้าของร้านนั่งอยู่ที่สน.กำลังโดนปรับอยู่ตรงหน้านี่เลย จะให้ทำยังไง เสียงก็ยังดังต่อไปเรื่อย ๆ ตร.อ้างว่ามีเจ้าของร้านอยู่ในมือแล้วแต่ทำอะไรไม่ได้ ...เลยบอกให้เรามาเจอที่สน.แล้วแจ้งความ ...คำนี้พอออกจากปากตำรวจแล้วทำไมมันน่ากลัวงี้นะเนี่ย... 
ขอชวนไปอ่านกระทู้ภาคแรก คห. 4 เราได้เขียนเล่าปฏิกิริยาของตำรวจ ข้ออ้างคลาสสิค (eg., ไม่รับสายเพราะคนโทรแกล้งจนคู่สายเต็ม)
และทางแก้ปัญหา ซึ่งตำรวจแนะนำไปแล้วแต่ไม่สามารถยกกฎหมายมาซัพพอร์ตได้ 
http://pantip.com/topic/33223240
comment73-4:ถ้าอย่างนั้นคุณต้องแจ้งความค่ะ 

คำว่า "อย่ากลัว ต้องสู้" มันเป็นคำที่หนัก เป็นคำที่คุณสั่งเอากลับใครไม่ได้

แต่ถ้าคุณกลัว เรื่องที่ผิดก็จะผิดอยู่แบบนั้น 

ชั้นเอง แจ้งความมาแล้วสองหน ตำรวจรับแจ้ง แต่ไม่ออกมาจับ
ชั้นเลยแจ้งไปอีกหน่อยงาน บอกว่าตำรวจ สถานีนี้ละเว้นการปฏิบัติหน้าที่

น่ากลัวมั้ยค่ะ
ชั้นก็กลัว แต่ชั้นไม่ยอมให้ความกลัวชนะ
comment73-5:เคยโทรแจ้ง สน พระโขนงเหมือนกัน
คำคอบเหมือน คห 73-2  73-3 เลยว่า

1 เดี๋ยวส่ง จนท ไปดู
2 ติดขบวนรับเสด็จ

สนพระโขนง มันใช้มุกนี้ประจำ
comment73-6:อยากรู้มากว่าใครจะเสด็จดึกดื่นขนาดห้าทุ่ม... แถวอ่อนนุชด้วยนะ งง
comment74:น่าเห็นใจมากมาย
comment75:แค่เนี้ยอ่ะนะ  แถวบ้าน  140 DB  ยังนอนได้เลย เพราะ ผมขายเครื่อเสียงติดรถยนต์  ไม่มีใครบ่น
comment75-1:ตำรวจก็บอกชั้นแบบนี้ ตอนชั้นแจ้งเหตุเสียงดังรบกวน 
 "ไม่เห็นมีใครบ่น"

แต่พอชั้นไปถามข้างบ้าน แต่ละคนบอกว่าทนๆไปเถอะ
อย่าไปหาเรื่องเลย พวกนี้ไม่มีการศึกษา พูดไม่รู้เรื่อง เหมือนเอาพิมเสนไปแลกกับเกลือ
comment75-2:ขายเครื่องเสียงติดรถยนต์มันกลางวัน เอาเปนว่าติดลมถึงดึกบางวัน

แต่นี้ลานเบียร์น้าาเปิดเพลงตลอดร้องด้วยยถึงดึกมาก

เค้าจ่ายเงิน7-8ล้าน ซื้อคอนโดตระกูลอนันดาแล้วต้องมาเจอมลภาวะทางเสียงอีกทำงานกลับมาก็เหนื่อยแล้ว 

แล้ว สิ่งที่บอกว่าบ้านคือสวรรค์หลังจากทำงานอ่าาอยู่ตรงไหน

ปล.(ราคาอ้างอิงคอนโดเคยไปถามตอนขายใหม่2ห้องนอน ราคา7-8ล้านบาท ไอดิโอเวริบ อ่อนนุช)และก็เคยไปเดินตลาดอ่อนนุชตรงข้างคอนโดด้วยถึงรุ้ๆๆ)
comment75-3:คิดต่างค่ะ 
บางคนทำงานกลางวัน บางคนทำงานกลางคืน เวลานอนไม่เหมือนกัน
เด็กๆกลับจากโรงเรียน ต้องทำการบ้าน
เรียนมหาลัยใกล้สอบต้องอ่านหนังสือ 
คนสูงอายุ สู้เสียงดังไม่ได้ บางคนเป็นโรคหัวใจ 
คนป่วยไข้ไม่สะบายต้องการพักผ่อน

เปิดตอนไหนก็ไม่สมควรค่ะ
comment76:ประเทศนี้เป็นไปด้วยน้ำมือของคนเห็นแก่ตัว... 

มีลานเบียร์หรอ ต้องมีดนตรีงั่งๆขับกล่อมด้วยสิ ถึงจะเรียกว่าสุนทรียภาพ กลัวจะกินเบียร์ไม่อร่อย อะไรนะ? คนบ่นเสียงดัง? โถ่ถถถ มันคนไทยรึเปล่า น้ำใจเล็กๆน้อยๆอะ ให้กันได้มั๊ย ผมไม่ได้เปิดดังเลย แต่ที่คุณคิดว่าดัง เพราะคุณจ้องจะหาเรื่องผมล่ะสิ เห็นผมได้ดิบได้ดี เอาเงินเท่าไหร่ ผมทุ่มไม่อั้นเรื่องจะได้จบ เสียเวลาทำมาหากิน

เชื่อเถอะครับ คนที่คิดแบบนี้ มีเยอะมากครับ อยู่ประเทศนี้ ต้องทำใจ 

ถ้าคุณไหลไปตามกระแส คุณก็จะพบว่า โอ้วว้าว ชีวิตช่างสวยงาม มีสายรุ้งพาดผ่าน แต่ถ้าคุณคิดต่าง คุณจะเป็นทุกข์ เพราะคุณเปลี่ยนแปลงอะไรไม่ได้สักอย่าง เมืองไทยน่ะครับ อะไรที่แสดงถึงความโง่ของผู้มีอำนาจ มีเต็มไปหมด เอาแค่ป้ายโฆษณาควายๆที่มันบังรถเมล์ แค่นี้ยังเปลี่ยนแปลงไม่ได้เลยคุณ

นี่ล่ะครับ วัฒนธรรมไทย
comment77:เห็นใจ จขกท. มากๆๆๆ เราประสบปัญหาเดียวกันเลยครับ
ของบ้านผมเป็นดนตรีสด ตรงข้ามบ้าน ดีมีถนนคั่นไว้ แต่ก้ดัง
นอนต้องเปิดแอร์ ใส่ที่อุดหูนอน ดีมันเลิก23.30ครับ
เคยร้องเรียนผ่าน กทมไป ดีที่มาตรวจแต่ทำไรไม่ได้มาก
เพราะเจ้าของเป็นตร.สน.บางกอกน้อย
ทุกวันนี้นอนหลัง2400ตลอดคับ รอมันเลิกเล่น ทำได้แต่ปลง
ภาวนาให้จขกท.พ้นทุกข์นี่สักวัน
comment78:เห็นใจเลยค่ะ เมื่อก่อนแถวบ้านเราก็มีปัญหาเรื่องเวทีหมอลำ
ขนาดบ้านเราอยู่ห่างจากที่จัดมาตั้ง 500 กว่าเมตรยังได้ยินเสียงแจ่มชัด
เปิดเพลงตั้งแต่ 2 ทุ่มถึงตี 5 ของเช้าอีกวัน
โทรไปแจ้งตำรวจก็เท่านั้น...

โชคดีที่มีผกก.ย้ายมาใหม่เป็นเพื่อนกับแม่ แกเลยมาจัดการให้
เพราะแกมาได้ยินแก็ว่าไม่ไหวเหมือนกัน
ตอนนี้ไม่มาเปิดหมอลำแถวนี้อีกเลย
comment79:ระยะนี้ สไนเปอร์สักกระบอกครับ นัดเดียว วงแตก เงียบไปอีกนาน
comment80:แจ้งหน่วยงานราชการต้องทำเป็นหนังสือร้องเรียนครับ พร้อมเบอร์ติดต่อเรียบร้อย  แล้วให้ส่งไปที่เขตครับ ส่งแบบไปรษณีย์ตอบรับครับ จะได้ตามเรื่องกับทางเขตได้ รอสักระยะถ้าเขตไม่ดำเนินการก็ให้ดำเนินการติดตามครับ. ถ้ายังไม่มีการเปลี่ยนแปลง  ให้เขียนจดหมายร้องเรียนเล่ารายละเอียดทั้งหมดส่งไปที่ ศาลปกครองครับ ทางศาลปกครองจะเป็นผู้ดำเนินการสืบหาข้อเท็จจริงเองว่าคุณได้รับความเดือดร้อนจิงๆ ตามข้างล่างเลยครับ
comment81:วันสุดท้ายก่อนย้ายออกไปอยู่ที่อื่น
โยนไอ้นี่ลงไปซักลูก
comment82:ร้องได้ห่วยแตกมาก...
comment83:เห็นใจ จขกท. เพราะเคยเจออย่างนี้มาเหมือนกันเมื่อหลายปีก่อน
ของผมตอนเขตมาวัดเสียง ไม่รู้เป็นยังไง วันนั้นเสียงมันจะเบาลง
เหมือนมีกุมารทองไปบอก  แจ้งตำรวจ ก็เรียกไปปรับ 200 บาท
มาแก้ปัญหาจริงๆได้ตอนไปลงนสพ.ฉบับหนึ่ง และตอนหลังมีตึกแถว
มาสร้างมีคนมาอยู่เยอะขึ้น ต่างคนต่างร้องเรียน ปัจจุบันนี้ดีขึ้นมาเยอะ
ผมแนะนำว่าถ้าอยากแก้ปัญหาได้เห็นผล
    1.  ออกรายการสรยุทธ รับรองว่าจะเป็นตำรวจระดับผู้บังคับการ 
ผอ. เขต และอื่นๆมาเอาใจใส่ทันที
    2. ไปชวนลูกตำรวจหรือทหารใหญ่ๆมาอยู่ที่ตึก รับรองเห็นผลภายใน 7 วัน
ทุกวันนี้ กฎหมายไทยฉบับเดียวกัน แต่วิธีปฏิบัติของเจ้าพนักงานนั้นมีหลาย
มาตรฐานเหลือเกินขึ้นกับเส้นล้วนๆ
comment84:ไม่แปลกใจสำหรับประเทศนี้ มีมีคอรัปชั่น โดยเฉพาะกระบวนการยุติธรรม คนมีสี
comment85:
comment86:
comment87:
comment87-1:เห็นด้วยมากๆ ค่ะ

ไม่ใช่ระบบราชการที่ดีเลิศ อย่างคุณว่านะคะ
แต่เป็นการต่อสู้เพื่อความถูกต้อง เพื่อรักษาสิทธิ
อันพึงมีพึงได้ของตน

มันทำไม่ได้ หรือไม่ทำให้ถึงที่สุด
comment87-2:ขอโทษที่มาตอบช้าค่ะ ช่วงสี่ห้าวันที่ผ่านมาเรางานยุ่งมากและต้องไปต่างจังหวัดเลยไม่ได้ตามอ่านคอมเม้นต์อะไรเลย ขอบคุณที่เสนอแนะวิธีการค่ะ เราเคยปรึกษาเพื่อนเราที่เรียนนิติมาก็พูดเหมือนกันว่า สุดท้ายแล้วถ้าร้องเรียนกับเขตกับสน.ไม่ได้ผลจริง ๆ ให้ไปเป็นโจทย์เองแล้วร้องเรียนต่อศาล เราจะแนะนำให้เจ้าของห้องติดต่อสคบ.ต่อไปเพราะเราคงไม่ได้อยู่ติดตามสภาพความเป็นไปที่นี่แล้ว แต่ก็คิดว่าจะลองโทรเองด้วยในวันพรุ่งนี้ แล้วจะเอามาเล่าให้ฟังนะคะ ว่าจะติดต่อส่วนกลางกทม.ด้วย ตั้งใจมาสองสามเดือนแล้วนับจากการประชุมคอนโดก็ยังไม่ได้โทรคุย โทรตาม 

แต่ถ้าพูดกันแบบมองความเป็นจริงแล้ว มันหาได้ยากนะ คนที่จะทนเช่าห้องอยู่ต่ออีกปีเพื่อจะเรียกร้องความยุติธรรมตรงนี้ให้ได้ เราคนหนึ่งล่ะที่ไม่ทำแบบนั้น เพราะเราเลี่ยงที่นี่ได้ คนที่เลี่ยงไม่ได้นี่ล่ะต้องทำให้สำเร็จ เราเองก็มีปัญหาที่อื่นที่เลี่ยงไม่ได้และต้องแก้ให้สำเร็จเหมือนกัน

ส่วนที่ให้ความเห็นมาเรื่องการร้องเรียนให้ถูกหน่วยงานนั้น เราเห็นว่ามันเป็นปัญหามาก เพราะคนทั่ว ๆ ไป แค่จะรู้ว่าต้องร้องเรียนที่ไหนได้ก็เป็นเรื่องยากมากแล้ว และถึงจะรู้อยู่บ้าง ก็ไม่ใช่ว่าทุกคนจะมีทรัพยากรมาลงทุนทวงหาความยุติธรรมได้ ใครที่เคยเรียกร้องความยุติธรรมเหมือนกันน่าจะเข้าใจในเรื่องนี้ ขนาดเราพอจะมีทักษะหาความช่วยเหลืออยู่บ้างพอตัว มีเวลาพอจะทำเรื่องอื่นนอกจากทำมาหากิน มีอุปกรณ์ถ่ายภาพที่ถึงไม่ชัดขนาดกล้องวิดีโอ เราก็ยังทำมากไปกว่าที่ทำอยู่ได้ค่อนข้างลำบาก คนที่ทำงานหนักกว่าเรา เวลาน้อยกว่า เงินไม่หนาเท่า (เงินเราเองก็ไม่ได้จะหนาอะไร) คงไม่มีโอกาสได้เอาสิทธิมาใช้ "ระบบที่ดี" เลยด้วยซ้ำ 

เราคิดว่าจะบอกว่าระบบราชการดีหรือไม่นั้น พูดได้ยาก เราไม่รู้เรื่องภายใน แต่ในความเห็นคนภายนอกก็คือ การทำงานแก้ไขปัญหาเสียงดังนั้นจะง่ายกว่าอย่างอื่น เนื่องจากคนผิดเห็นกันอยู่โต้ง ๆ มีพยานรับรู้เป็นร้อย แต่กลับไม่เห็นระบบนี้จะทำอะไรได้ ตำรวจตระเวนผ่านไปผ่านมา รับรู้ความเดือดร้อนดี แต่ทำอะไรไม่ได้ อ้างว่าต้องรอคนแจ้งความ เราสงสัยอยู่เหมือนกันว่า ระบบไม่ได้ให้สิทธิตร.ประสานงานกับเขตแล้วสอบสวนข้อเท็จจริงโดยตรงได้เลยหรือ ถ้าทำได้ มันน่าจะช่วยให้ทำงานได้รวดเร็วขึ้นกว่านี้มาก 

ถ้าราชการทำงานจริงอย่างที่ว่ามา และมีส่วนเล็กน้อยเท่านั้นที่ทำให้เสียชื่อ เราคิดว่ายิ่งน่าเศร้าเข้าไปใหญ่ ข้าราชการอยู่ในระบบแบบไหนกัน ถึงได้ทำงานเต็มที่แล้วแต่แค่เรื่องมลพิษทางเสียงนี้ยังปล่อยให้เรื้อรังมาได้อย่างนี้ จนคนคิดกันว่าต้องทน ๆ ไปจะง่ายเสียกว่า? เราคิดว่าระบบแบบนั้นเป็นระบบบริหารงานที่สูญเปล่าเอามาก ๆ  ไม่แน่ใจว่าเพราะต้องจมจ่อมกับงานเอกสารหรือไม่ แต่ทำแบบนี้เสียทั้งเวลา เสียชื่อ เสียแรงข้าราชการไปหมด อยากให้แก้ไขวิธีทำงานให้ได้ แล้วแก้ไขปัญหาทันทีที่รับรู้ ไม่ใช่ต้องรอให้ประชาชนเดือดร้อนมากมายจนต้องกระกระสนมาร้องเรียน ทางที่ดี ถ้าเห็นปัญหาอยู่ตรงหน้า มีหน้าที่มีอำนาจจะแก้ไขได้แล้ว ก็น่าจะรีบทำเลยมากกว่า 

ข้อเสนอแนะของเราต่อราชการคือ 
1. เราอยากให้มีคู่มือประชาชนเกี่ยวกับการร้องเรียนต่อหน่วยงานราชการต่อ ๆ เราเคยได้ยินว่ารัฐบาลกำลังจะทำ ไม่รู้ทำไปถึงไหนแล้ว ตอนนี้ข้อมูลมันออกจะกระจาย และเข้าถึงได้ยาก ไม่ค่อยเป็นที่รู้จักกัน (เช่น สิทธิของเราต่อเรื่องมลพิษทางเสียง หน่วยงานที่เราร้องเรียนได้ ขั้นตอนการทำงานของราชการ (Protocol) เวลาที่เราต้องรอคอย วิธีการทำงานของราชการ เช่น วิธีเก็บเสียง ไม่ควรเลยที่ราชการจะแจ้งแค่วันที่จะเข้ามาเก็บเสียงแล้วไม่บอกรายละเอียดว่าจะติดตรงไหน มันทำให้เจ้าของห้องเตรียมตัวกันไม่ทันและเขตมาเสียเที่ยว เป็นต้น) กว่าเราเก็บความรู้มาใช้อะไรได้ก็ปาไปจะครึ่งปีแล้ว อยากให้มีการประชาสัมพันธ์มากกว่านี้ว่าเราจะขอคำปรึกษาจากที่ไหนได้บ้าง นอกจากองค์กรที่เราไปร้องเรียน เพราะบางทีเราก็ไม่ไว้ใจว่า องค์กรนั้นให้คำแนะนำโดยเห็นแก่เราผู้เสียหาย หรือเห็นแก่ใครอื่นหรือไม่

2. หน่วยงานราชการไม่มีระบบที่ดีสำหรับสื่อสารกับประชาชน ชอบให้เบอร์ไว้ในเว็บไซต์อย่างหนึ่ง แต่เบอร์ที่เวียนให้กันเองในราชการเป็นอีกอย่างหนึ่ง เราโทรหาราชการได้ยากมาก ส่วนใหญ่คือโทรติดที่หนึ่งแล้วขอให้เขาต่อสายต่อไปให้ ซึ่งก็พบว่าเป็นคนละเบอร์กับที่ให้ในเว็บตลอด พอร้องเรียนแล้วก็ไม่มีการติดต่อกลับ ทั้งที่ในกฎหมายและระเบียบการ (เรามารู้หลัง) ระบุให้ราชการแจ้งกลับผู้ร้องเรียนเสมอ

3. ราชการควรประสานงานกัน มีอย่างที่ไหนเขตรู้ว่ามีร้านอะไรที่เปิดผิดกฎหมายบ้าง แต่ตำรวจกลับอ้างว่าไม่รู้ร้านนั้นเขตอนุญาตหรือเปล่า ตำรวจรู้ว่าร้านยังก่อความเดือดร้อนอยู่หรือไม่ แต่เขตกลับไม่รู้เรื่องนี้ สั่งให้เทศกิจแจ้งความดำเนินคดีกับตำรวจแล้วก็ไม่ตามผลอะไรต่อเลย ต้องรอคนเดือดร้อนแจ้งกลับไปที่เขตอีกรอบถึงจะมาเช็คดู ทำไมเขตกับตร.ไม่แชร์ข้อมูลกัน? ต้องรอให้ทวงถามแล้วถึงขยับตัว?

4. อยากให้ราชการ (เขต/ตำรวจ) เลิกอ้างว่าทำเต็มที่แล้วเหมือนกัน เพราะหน้าที่ของสองหน่วยงานนี้คือรักษาความสงบสุขของชาวบ้านโดยตรง เรามีหน้าที่ร้องเรียนเราก็ทำไปแล้วอย่างเต็มที่เท่าที่จะทำได้ คนมีหน้าที่แก้ปัญหาแก้ไม่ได้สักที จะอ้างว่าทำเต็มที่แล้ว มันถูกหรือ?

สุดท้ายนี้ ถ้ามองจากมุมของเราที่เป็นแค่ผู้เช่าห้องไม่ได้มีสิทธิเรียกร้อง/ตัดสินใจอะไรในที่ประชุมคอนโดโดยตรง แถมกำลังจะย้ายออกแล้วด้วย เราคิดว่า ต่อไปการเรียกร้อง "ตรงนี้" ก็จะไม่ใช่หน้าที่เราอีกต่อไป เราพยายามถึงที่สุดแล้วในปีที่เราอาศัยอยู่ที่นี่ ด้วยข้อจำกัดของสิทธิ เวลา ความรู้และสภาพจิตใจ การพูดว่าให้ไปขึ้นศาลและรอสักสองสามปีนั้นมันง่ายนะคะ แต่ในทางปฏิบัติแล้วมันไม่ง่ายเลย ไม่ง่ายอย่างไร ถ้าอ่านที่เราเขียนมาก่อนหน้านี้ก็จะเข้าใจว่ามันต้องชั่งใจ *เยอะ* มากในทุก ๆ ขั้นตอน ตั้งแต่ฝ่าวงล้อมของวัฒนธรรมจำใจทนของคนรอบข้างออกมา ลงทุนเวลาทำกิน เสียเวลาครีเอทงานส่วนตัวไปตั้งเท่าไหร่ ๆ แล้วไม่ได้อะไรกลับมาเลย พูดในเชิงเศรษฐศาสตร์เราก็ขาดทุนไม่รู้จะว่ายังไงแล้ว แถมยังต้องมาเสียจริต คอยกังวลอยู่ตลอดเวลาว่า ที่ร้องเรียนนั่นโน่นนี่ไป ตัวเองกำลังได้พาภัยมาใกล้ตัวมากแค่ไหน 

สรุปแล้วคือ ต้นทุนการร้องเรียนไม่คุ้มค่าผลที่ได้รับ ความยุติธรรมก็เลยไปไหนไม่รอดแบบนี้นี่แหละ
ระบบกับบุคคลต้องยื่นมือเข้าหากัน ถ้าจะหวังให้คนตื่นตัวเรียกร้องความยุติธรรมแต่ฝ่ายเดียว เราว่ายากนะ ระบบตรงไหนที่เป็นปัญหาก็ต้องแก้ไขจากภายในด้วยเช่นกันค่ะ 

พบกันครึ่งทาง
comment88:เสียงนักร้องห่วยอ่ะ ร้องเพราะก็ว่าไปอย่าง นี่มลภาวะทางเสียงแบบคูณสองเลย 
ทำไรไม่ได้เดินลงไปแอบตัดสายลำโพงเลย  ไม่ได้ด้วยเล่ห์ก็เอามันด้วยกรรไกรเนี่ยแหละ
comment89:ใบอนุญาตใช้เสียง แบบไหน? ใช่แบบพ่อค้าเร่ขายกับข้าวหรือเปล่า?

         รถบรรทุกโตๆ พ่อค้าเร่ เสมือนชิงช้าสวรรค์  โดนร้องทุกข์ ก็ย้ายไปดังที่อื่นเรื่อยๆ
โต๊ะฟรี ที่ปรึกษาใช้เสียง/เลี่ยงภาษี มีหรือไม่
comment90:ลานเบียร์ ที่รวมของพวกขี้เหล้า ขี้ยา

แนะนำครับ สิ่งที่เหมาะกับ พวกขี้ยา ขี้เหล้า ก็คือ ขี้

มุมดีขนาดนั้น ขี้ใส่ถุง แล้ว ปา เลยครับ

รวมกันหลายๆ ห้อง ปามันเข้าไป  ข่าวปา ขี้ กระจายออกไป พวก ขี้ยา จะกลัวไปเอง

คนไม่มาเทื่ยวก็ปิดไปเอง ง่าย จะตาย
comment91:ลานเบียร์ ที่รวมของพวกขี้เหล้า ขี้ยา

แนะนำครับ สิ่งที่เหมาะกับ พวกขี้ยา ขี้เหล้า ก็คือ ขี้

มุมดีขนาดนั้น ขี้ใส่ถุง แล้ว ปา เลยครับ

รวมกันหลายๆ ห้อง ปามันเข้าไป  ข่าวปา ขี้ กระจายออกไป พวก ขี้ยา จะกลัวไปเอง

คนไม่มาเทื่ยวก็ปิดไปเอง ง่าย จะตาย
comment92:เดาว่าลานเบียร์นี้คงอยู่ไม่นานครับ เพราะทำเลทองแบบนี้อีกหน่อยคงสร้างดอนโดหมด
comment93:สงสารจขกทสุด ๆ
เราเป็นคนซีเรียสเรื่องเสียงรบกวนมาก ๆ
เคยมีไอ้พวกนรกมาตั้งวงเปิดเพลงหน้าบ้าน
เราเครียดมากร้องไห้เส้นเลือดที่หัวปูดเลย
คือมันไม่เข้าใจว่าพวกเมิงคิดได้ยังไงมาทำอะไรแบบนี้หน้าบ้านคนอื่น
เข้าใจอารมณ์เลยค่ะ แบบ นี่เราอยู่บ้านเราดี ๆ ทำไมต้องมาเจอนรกอะไรแบบนี้ด้วยวะ
comment94:เพิ่งสมัครสมาชิก เพราะกระทู้นี้เลย จขกท ใจสู้นับถือมากๆครับ เจอปัญหาข้างบ้านเสียงดังเหมือนกัน ความรู้สึกของคนที่ต้องสะดุ้งตื่นตอนตีสองตีสามทุกคืนนี่ไม่โดนเองไม่รุ้หรอก วันไหนไม่ดังเราก็ตื่นเพราะมันเคยชินจนกลายเป้นระแวงตื่นมาเอง อากาศดีๆแต่เราต้องปิดกระจกเปิดพัดลม เปิดแอร์ค่าไฟก็พุ่ง เคยโทรไปแจ้งตำรวจตำรวจบอกกลับ อย่าใช้ตำรวจเป็นเครื่องมือ กำ เลยถามแล้วจะให้ทำไงมันบอกให้ไปแจ้งเขตเอาเอง เออนะ จากนั้นไม่กล้าโทรหาตำรวจอีกเลย
comment95:เห็นใจเลยค่ะ เราแค่ได้ยินหมาเห่าตลอด เป็นบ้านทาวเฮาส์ ข้าง ๆ คอนโด เลี้ยงหมา เห่าจริง ๆ  หมาคงเครียด อยู่แต่ในรั้วทั้งวัน  เห่าตั้งแต่เช้า พร้อมไก่เลย
comment96:อ่านแล้วเห็นใจจัง ทำไงดี อย่าหวังพึ่งใครเลย ระบบราชการเมืองไทยเป็นอย่างนี้มานาน งบประมาณหมดไปตามช่องไหนไม่รู้ ส่วนสำคัญงบประมาณกลับแทบไม่มีหรือมีน้อยโคตรๆ ลองไปหาซื้อ ear plugs มาใช้ดูมั๊ย ถ้าไม่เคยใช้อาจไม่ถนัดนักในเวลานอน แต่ถ้าลองใช้ไปเรื่อยๆก็จะชินไปเอง หลับสบายยยยย
comment97:ตอบคห. 87 
ขอมาลงคอมเม้นต์ตรงนี้ด้วยนะคะ เราคิดว่า มันจะหาอ่านง่ายขึ้นน่ะ
อัพเดตสภาพลานเบีนร์วันนี้นะคะ เราเพิ่งกลับจากตจว.สองวัน และกลับบ้านดึกมาก วันนี้กลับมาว่าดึกแล้ว (4ทุ่ม) เสียงก็ยังดังอยู่ดี 
กล้องถ่ายรูปแบบ HD ไม่ได้อยู่กับเราด้วยเลยถ่ายมาให้ดูกันไม่ได้ แต่วัดเสียงดูได้ 75 เสียงน่ากลัวมาก ออกไปยืนที่ระเบียงแล้วรู้สึกได้ถึงบีทที่เต้นตุบ ๆ อยู่ที่หลังตู้ซักผ้า...



----------------------------------------------
ขอโทษที่มาตอบช้าค่ะ ช่วงสี่ห้าวันที่ผ่านมาเรางานยุ่งมากและต้องไปต่างจังหวัดเลยไม่ได้ตามอ่านคอมเม้นต์อะไรเลย ขอบคุณที่เสนอแนะวิธีการค่ะ เราเคยปรึกษาเพื่อนเราที่เรียนนิติมาก็พูดเหมือนกันว่า สุดท้ายแล้วถ้าร้องเรียนกับเขตกับสน.ไม่ได้ผลจริง ๆ ให้ไปเป็นโจทย์เองแล้วร้องเรียนต่อศาล เราจะแนะนำให้เจ้าของห้องติดต่อสคบ.ต่อไปเพราะเราคงไม่ได้อยู่ติดตามสภาพความเป็นไปที่นี่แล้ว แต่ก็คิดว่าจะลองโทรเองด้วยในวันพรุ่งนี้ แล้วจะเอามาเล่าให้ฟังนะคะ ว่าจะติดต่อส่วนกลางกทม.ด้วย ตั้งใจมาสองสามเดือนแล้วนับจากการประชุมคอนโดก็ยังไม่ได้โทรคุย โทรตาม 

แต่ถ้าพูดกันแบบมองความเป็นจริงแล้ว มันหาได้ยากนะ คนที่จะทนเช่าห้องอยู่ต่ออีกปีเพื่อจะเรียกร้องความยุติธรรมตรงนี้ให้ได้ เราคนหนึ่งล่ะที่ไม่ทำแบบนั้น เพราะเราเลี่ยงที่นี่ได้ คนที่เลี่ยงไม่ได้นี่ล่ะต้องทำให้สำเร็จ เราเองก็มีปัญหาที่อื่นที่เลี่ยงไม่ได้และต้องแก้ให้สำเร็จเหมือนกัน

ส่วนที่ให้ความเห็นมาเรื่องการร้องเรียนให้ถูกหน่วยงานนั้น เราเห็นว่ามันเป็นปัญหามาก เพราะคนทั่ว ๆ ไป แค่จะรู้ว่าต้องร้องเรียนที่ไหนได้ก็เป็นเรื่องยากมากแล้ว และถึงจะรู้อยู่บ้าง ก็ไม่ใช่ว่าทุกคนจะมีทรัพยากรมาลงทุนทวงหาความยุติธรรมได้ ใครที่เคยเรียกร้องความยุติธรรมเหมือนกันน่าจะเข้าใจในเรื่องนี้ ขนาดเราพอจะมีทักษะหาความช่วยเหลืออยู่บ้างพอตัว มีเวลาพอจะทำเรื่องอื่นนอกจากทำมาหากิน มีอุปกรณ์ถ่ายภาพที่ถึงไม่ชัดขนาดกล้องวิดีโอ เราก็ยังทำมากไปกว่าที่ทำอยู่ได้ค่อนข้างลำบาก คนที่ทำงานหนักกว่าเรา เวลาน้อยกว่า เงินไม่หนาเท่า (เงินเราเองก็ไม่ได้จะหนาอะไร) คงไม่มีโอกาสได้เอาสิทธิมาใช้ "ระบบที่ดี" เลยด้วยซ้ำ 

เราคิดว่าจะบอกว่าระบบราชการดีหรือไม่นั้น พูดได้ยาก เราไม่รู้เรื่องภายใน แต่ในความเห็นคนภายนอกก็คือ การทำงานแก้ไขปัญหาเสียงดังนั้นจะง่ายกว่าอย่างอื่น เนื่องจากคนผิดเห็นกันอยู่โต้ง ๆ มีพยานรับรู้เป็นร้อย แต่กลับไม่เห็นระบบนี้จะทำอะไรได้ ตำรวจตระเวนผ่านไปผ่านมา รับรู้ความเดือดร้อนดี แต่ทำอะไรไม่ได้ อ้างว่าต้องรอคนแจ้งความ เราสงสัยอยู่เหมือนกันว่า ระบบไม่ได้ให้สิทธิตร.ประสานงานกับเขตแล้วสอบสวนข้อเท็จจริงโดยตรงได้เลยหรือ ถ้าทำได้ มันน่าจะช่วยให้ทำงานได้รวดเร็วขึ้นกว่านี้มาก 

ถ้าราชการทำงานจริงอย่างที่ว่ามา และมีส่วนเล็กน้อยเท่านั้นที่ทำให้เสียชื่อ เราคิดว่ายิ่งน่าเศร้าเข้าไปใหญ่ ข้าราชการอยู่ในระบบแบบไหนกัน ถึงได้ทำงานเต็มที่แล้วแต่แค่เรื่องมลพิษทางเสียงนี้ยังปล่อยให้เรื้อรังมาได้อย่างนี้ จนคนคิดกันว่าต้องทน ๆ ไปจะง่ายเสียกว่า? เราคิดว่าระบบแบบนั้นเป็นระบบบริหารงานที่สูญเปล่าเอามาก ๆ  ไม่แน่ใจว่าเพราะต้องจมจ่อมกับงานเอกสารหรือไม่ แต่ทำแบบนี้เสียทั้งเวลา เสียชื่อ เสียแรงข้าราชการไปหมด อยากให้แก้ไขวิธีทำงานให้ได้ แล้วแก้ไขปัญหาทันทีที่รับรู้ ไม่ใช่ต้องรอให้ประชาชนเดือดร้อนมากมายจนต้องกระกระสนมาร้องเรียน ทางที่ดี ถ้าเห็นปัญหาอยู่ตรงหน้า มีหน้าที่มีอำนาจจะแก้ไขได้แล้ว ก็น่าจะรีบทำเลยมากกว่า 

ข้อเสนอแนะของเราต่อราชการคือ 
1. เราอยากให้มีคู่มือประชาชนเกี่ยวกับการร้องเรียนต่อหน่วยงานราชการต่อ ๆ เราเคยได้ยินว่ารัฐบาลกำลังจะทำ ไม่รู้ทำไปถึงไหนแล้ว ตอนนี้ข้อมูลมันออกจะกระจาย และเข้าถึงได้ยาก ไม่ค่อยเป็นที่รู้จักกัน (เช่น สิทธิของเราต่อเรื่องมลพิษทางเสียง หน่วยงานที่เราร้องเรียนได้ ขั้นตอนการทำงานของราชการ (Protocol) เวลาที่เราต้องรอคอย วิธีการทำงานของราชการ เช่น วิธีเก็บเสียง ไม่ควรเลยที่ราชการจะแจ้งแค่วันที่จะเข้ามาเก็บเสียงแล้วไม่บอกรายละเอียดว่าจะติดตรงไหน มันทำให้เจ้าของห้องเตรียมตัวกันไม่ทันและเขตมาเสียเที่ยว เป็นต้น) กว่าเราเก็บความรู้มาใช้อะไรได้ก็ปาไปจะครึ่งปีแล้ว อยากให้มีการประชาสัมพันธ์มากกว่านี้ว่าเราจะขอคำปรึกษาจากที่ไหนได้บ้าง นอกจากองค์กรที่เราไปร้องเรียน เพราะบางทีเราก็ไม่ไว้ใจว่า องค์กรนั้นให้คำแนะนำโดยเห็นแก่เราผู้เสียหาย หรือเห็นแก่ใครอื่นหรือไม่

2. หน่วยงานราชการไม่มีระบบที่ดีสำหรับสื่อสารกับประชาชน ชอบให้เบอร์ไว้ในเว็บไซต์อย่างหนึ่ง แต่เบอร์ที่เวียนให้กันเองในราชการเป็นอีกอย่างหนึ่ง เราโทรหาราชการได้ยากมาก ส่วนใหญ่คือโทรติดที่หนึ่งแล้วขอให้เขาต่อสายต่อไปให้ ซึ่งก็พบว่าเป็นคนละเบอร์กับที่ให้ในเว็บตลอด พอร้องเรียนแล้วก็ไม่มีการติดต่อกลับ ทั้งที่ในกฎหมายและระเบียบการ (เรามารู้หลัง) ระบุให้ราชการแจ้งกลับผู้ร้องเรียนเสมอ

3. ราชการควรประสานงานกัน มีอย่างที่ไหนเขตรู้ว่ามีร้านอะไรที่เปิดผิดกฎหมายบ้าง แต่ตำรวจกลับอ้างว่าไม่รู้ร้านนั้นเขตอนุญาตหรือเปล่า ตำรวจรู้ว่าร้านยังก่อความเดือดร้อนอยู่หรือไม่ แต่เขตกลับไม่รู้เรื่องนี้ สั่งให้เทศกิจแจ้งความดำเนินคดีกับตำรวจแล้วก็ไม่ตามผลอะไรต่อเลย ต้องรอคนเดือดร้อนแจ้งกลับไปที่เขตอีกรอบถึงจะมาเช็คดู ทำไมเขตกับตร.ไม่แชร์ข้อมูลกัน? ต้องรอให้ทวงถามแล้วถึงขยับตัว?

4. อยากให้ราชการ (เขต/ตำรวจ) เลิกอ้างว่าทำเต็มที่แล้วเหมือนกัน เพราะหน้าที่ของสองหน่วยงานนี้คือรักษาความสงบสุขของชาวบ้านโดยตรง เรามีหน้าที่ร้องเรียนเราก็ทำไปแล้วอย่างเต็มที่เท่าที่จะทำได้ คนมีหน้าที่แก้ปัญหาแก้ไม่ได้สักที จะอ้างว่าทำเต็มที่แล้ว มันถูกหรือ?

สุดท้ายนี้ ถ้ามองจากมุมของเราที่เป็นแค่ผู้เช่าห้องไม่ได้มีสิทธิเรียกร้อง/ตัดสินใจอะไรในที่ประชุมคอนโดโดยตรง แถมกำลังจะย้ายออกแล้วด้วย เราคิดว่า ต่อไปการเรียกร้อง "ตรงนี้" ก็จะไม่ใช่หน้าที่เราอีกต่อไป เราพยายามถึงที่สุดแล้วในปีที่เราอาศัยอยู่ที่นี่ ด้วยข้อจำกัดของสิทธิ เวลา ความรู้และสภาพจิตใจ การพูดว่าให้ไปขึ้นศาลและรอสักสองสามปีนั้นมันง่ายนะคะ แต่ในทางปฏิบัติแล้วมันไม่ง่ายเลย ไม่ง่ายอย่างไร ถ้าอ่านที่เราเขียนมาก่อนหน้านี้ก็จะเข้าใจว่ามันต้องชั่งใจ *เยอะ* มากในทุก ๆ ขั้นตอน ตั้งแต่ฝ่าวงล้อมของวัฒนธรรมจำใจทนของคนรอบข้างออกมา ลงทุนเวลาทำกิน เสียเวลาครีเอทงานส่วนตัวไปตั้งเท่าไหร่ ๆ แล้วไม่ได้อะไรกลับมาเลย พูดในเชิงเศรษฐศาสตร์เราก็ขาดทุนไม่รู้จะว่ายังไงแล้ว แถมยังต้องมาเสียจริต คอยกังวลอยู่ตลอดเวลาว่า ที่ร้องเรียนนั่นโน่นนี่ไป ตัวเองกำลังได้พาภัยมาใกล้ตัวมากแค่ไหน 

สรุปแล้วคือ ต้นทุนการร้องเรียนไม่คุ้มค่าผลที่ได้รับ ความยุติธรรมก็เลยไปไหนไม่รอดแบบนี้นี่แหละ
ระบบกับบุคคลต้องยื่นมือเข้าหากัน ถ้าจะหวังให้คนตื่นตัวเรียกร้องความยุติธรรมแต่ฝ่ายเดียว เราว่ายากนะ ระบบตรงไหนที่เป็นปัญหาก็ต้องแก้ไขจากภายในด้วยเช่นกันค่ะ 

พบกันครึ่งทาง
comment98:สู้ๆครับ เป็นกำลังใจให้ครับ
comment99:
