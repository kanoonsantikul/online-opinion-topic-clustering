title:ยาบ้ามันคืออะไร  แล้วมันไม่ดีตรงไหน  อยากรู้มั้ย....  มา  เดี๋ยวเราเล่าให้ฟัง....
comment:บทที่หนึ่ง - คนเก่ง
                  ........ประมาณปี 37-38 ผมไม่แน่ใจนัก  รู้แต่ว่าตอนนั้น  ผมเป็นนักดนตรีที่ค่อนข้างเป็นที่รู้จักในย่านรังสิตกันเลยทีเดียว  วงของเราชื่อวง แคสเปอร์  ด้วยความที่ตอนนั้น กระแสเพลงอินดี้มาแรงมาก และวงผมก็จัดว่าเป็นวงที่ยังสดใหม่  ในความที่พวกเรายังอายุน้อย และเป็นวงที่เล่นดนตรีสดได้ค่อนข้างมันส์ล่ะมั๊ง  ทำให้เป็นที่ชื่นชอบของแขกในร้านพอสมควร จำได้ว่า เราต้องเล่นดนตรีกันตั้งแต่รอบเที่ยงวัน รอบสี่โมง รอบสี่ทุ่ม แถมยังต้องวิ่งรอกไปเล่นร้านอื่นกันด้วย เรียกได้ว่า ตื่นมายังไม่ได้ทันอะไร ก็ต้องแหกขี้ตามาเล่นดนตรีกันแล้ว แต่มันก็เป็นความสุขนะ ที่ได้เห็นแขกในร้านมีความสุขกับเรา  แต่เชื่อไหม ในขณะที่รอบตัวผมเต็มไปด้วยอบายมุข แต่ผมแทบจะไม่แตะต้องเหล้าหรือเบียร์เลย นอกเสียจากเลี่ยงไม่ได้จริงๆ เมื่อเวลาที่แขกส่งให้ ก็จำเป็นต้องจิบพอเป็นพิธี บุหรี่นี่ตัดไปเลย ผมไม่ชอบเอาซะเลย รู้สึกว่ามันเหม็นยังไงบอกไม่ถูก ยิ่งเวลาไอ้กั้ง มือเบสวงผมมันสูบเนี่ย  แหม..อยากโดดถีบ เพราะมันเป็นสมาชิกในวงที่มีอายุมากที่สุด และหน้าหม้อที่สุดด้วย เวลามันเล่นเบส  มันจะใชัมือขวาดีดเบส แล้วคีบบุหรี่ไว้ระหว่างนิ้วนางกับนิ้วก้อย แล้วพอจะดูดก็เอามาคีบไว้ที่ปาก ประมาณว่ามันเป็น SLASHมือกีตาร์วง GUN’N ROSE นั่นแหละ มันคงคิดว่ามันเท่ห์เต็มที่ ( ยิ่งเวลาวันใหนมีแขกสาวๆมาเยอะ ไอ้กั้งดูดบุหรี่เป็นโรงสี  โยกหัวกระจาย แต่น่าแปลก ทั้งๆที่หน้าตามันก็ประมาณ น้าเหี่ยวฟ้า ตลกชื่อดัง จนแขกประจำส่วนมากจะเรียกมันว่า น้ากั้ง แต่มันกลับฟาดผู้หญิงเป็นว่าเล่น สาวๆชอบมันเยอะ เคยถึงขนาดจับทอมทำเมียมาแล้ว เอากะมันสิ ..!...)  ใหนจะไอ้แอ๋มือกีตาร์อีกคน ไอ้นี่ไม่หน้าหม้อ ไม่พูด ไม่จอยแขก ไม่สนใจผู้หญิง ไม่อะไรซักอย่าง   มันขี้อาย ( เคยส่งไมค์จะให้มันร้องเพลง มันแทบจะร้องไห้  เฮ้ย....นี่ไมค์นะเฟ๊ย  ไม่ใช่หนังสือศาลาคนเศร้า  ..........) ไอ้แอ๋เนี่ย  โรงงานยาสูบน่าจะติดต่อมันไปเป็นพรีเซ็นเตอร์   เพราะไม่ว่าจะเวลาใด แอ๋จะต้องมีบุหรี่คาบอยู่ที่ปากตลอด ไม่ว่าจะเล่นกีตาร์  ก่อนนอนและหลังตื่นนอน ก่อนอาหารและหลังอาหาร ขี้หรือเยี่ยว ฯลฯ  มันสูบตลอด ( อ้อ ...ลืมบอกไป  ไอ้สองตัวเนี่ยเค้าเป็นคนบ้านเดียวกัน มาจากเพชรบูรณ์ด้วยกัน  ตอนแรกก็มาพร้อมกับวงมันนั่นแหละ ไปใงมาใงไม่รู้  ทางวงมันหนีกลับบ้านกันหมด เหลือมันสองคนโดนทิ้งอยู่เนี่ย  พอดีตอนที่จะตั้งวง ผมก็ขาดมือกีตาร์กับมือเบสพอดี ก็เลยมารวมวงกันเนี่ยแหละ .....) ลำพังไอ้สองตัวนี่ ผมก็โดนรมควันจะแย่อยู่แล้ว  แล้วใหนจะแขกอีกล่ะ คนกินเหล้า เค้าก็ต้องสูบบุหรี่เป็นธรรมดา ที่ไม่ธรรมดาน่าจะเป็นผม  เพราะผมไม่เคยเห็นว่าบุหรี่มันเท่ห์ ตรงใหนเลย เหม็นก็เหม็น  แต่ของพรรค์นี้ มันว่ากันไม่ได้นะ  เพราะคนสูบบุหรี่จะไม่รู้หรอกว่ากลิ่นบุหรี่มันเหม็นขนาดใหน  เมื่อใหร่ที่เค้าเลิกบุหรี่นั่นแหละ  เค้าถึงจะรู้ว่า มันเหม็นโคตรๆ  นี่ยังดีที่ไอ้ออดมือกลอง กับไอ้แต้งนักร้องนำ  มันไม่ค่อยดูดเท่าไหร่นะ  กระนั้นก็เถอะ กว่าจะเลิกงาน น้ำหอมของสาวๆ ก็ไม่สามารถ กลบกลิ่นโรลออนกลิ่นบุหรี่ที่เพื่อนๆผู้ปรารถนาดีของผมประเคนมาให้ได้...  พูดถึงในตอนนั้น สิ่งเหล่านี้ ไม่ว่าเหล้า เบียร์  หรือบุหรี่ ไม่เคยอยู่ในหัวผมเลยนะ  เพราะในช่วงเวลานั้น ผมมีแต่งาน กับความฝัน ที่ผมแบกมาจนเต็มบ่าเท่านั้น   ผมฝันจะเป็นนักร้องออกเทป มีเพลงเป็นของตัวเอง ลืมบอกไปในช่วงนั้นผมเป็นนักแต่งเพลงอยู่ที่ค่ายเทปต่างประเทศแห่งหนึ่งด้วย  แต่ด้วยความที่งานดนตรีที่มีอยู่ล้นมือ  ทำให้ไม่มีเวลาไปทุ่มเทกับการเขียนเพลงได้เต็มที่ ประกอบกับความที่เกรงใจพี่ๆทีมงานเพลงด้วย  ทำให้ผมต้องเดินมาถึงทางแยกที่จำเป็นต้องเลือก  ด้วยความที่เป็นเด็ก ไม่สามารถทนอยู่กับสภาวะบีบคั้นทางอารมณ์และความเครี่ยดได้  ผมขอลาออกมาจากค่ายแห่งนั้นด้วยน้ำตานองหน้า  ยังจำคำที่พี่ปู หัวหน้าทีมแต่งเพลงบอกผมได้ดี ว่าโอกาส  มันไม่ได้มีกันง่ายๆ หลายคนเค้าอยากจะเข้ามายืนตรงนี้ แต่ทำไมผมถึงทิ้งโอกาส  ไม่รู้สิ  ตอนนั้นผมห่วงทางวงผมมากกว่า  ด้วยความที่ผมเป็นหัวหน้าวงด้วยล่ะมั๊ง  ผมรู้สึกสนุกกับงานดนตรีมากกว่าการต้องมาประชุม แล้วกลับไปด้วยการที่เพลงไม่ผ่าน ทุกครั้ง  ผมรู้สึกท้อแท้และยอมแพ้โดยหารู้ไม่ว่านี่คือประสบการณ์อันล้ำค่า  ที่พี่ๆพยามสอนผมให้เรียนรู้มัน ซึ่งมันต้องใช้เวลา แต่ผมก็ถอดใจเสียก่อน นึกแล้วยังเสียใจอยู่ทุกวันนี้ ทั้งๆที่พี่ๆพยายามรั้งผมแล้วนะ ( แต่อย่างว่าแหละนะ  เหมือนชีวิตผมโดนขีดไว้ให้ต้องมาเจอกับประสบการณ์ที่มันยิ่งกว่า ประสบการณ์ที่ต้องแลกด้วยชีวิต จนแทบเอาชีวิตไม่รอด  ซึ่งคุณจะได้รู้และได้สัมผัสกับมันในหนังสือเล่มนี้ ในไม่ช้า ......)  แต่ยังดีที่ผมยังมีโอกาสมีชื่อบนปกเทปกับเขาครั้งหนึ่งในชีวิตเชียวนะ  ไม่อยากรู้เหรอ เอาน่า  มันเป็นความภูมิใจของผมเลยเชียวนะ   มันนานมากแล้วล่ะ  แต่ถ้าใครมีเทปของ ต้น ชาญณัฐ  เจ้าของเพลงดัง  มหัศจรรย์แห่งรัก นั่นแหละ    เปล่า.... เพลงนี้ผมไม่ได้แต่ง  ผมแต่งเพลงในอีกอัลบั้มของเขา อัลบั้มนั้น มีชื่ออัลบั้มว่า  : ครั้งที่เจ็ด :  .......เพลงที่ผมแต่ง ชื่อเพลง  “  ตาชั้นเดียว ” พลิกดูตรงเครดิตคนแต่ง  นั่นล่ะ  ชื่อผม ภูมิใจมากครับ ถึงแม้มันจะเป็นเพลงที่โดนแก้ จนเหลือเค้าของผมประมาณ 30 เปอร์เซ็นต์ ที่เหลือเป็นพี่ๆเขาช่วยกันแก้ให้ก็เหอะ  อย่างน้อย ผมก็ทำความฝันข้อแรก จากทั้งหมด สี่ข้อสำเร็จแล้ว       (   ผมมีความฝันในตอนนั้นอยู่สี่ข้อ  ข้อแรก  อยากเป็นนักดนตรี   อันนี้ได้เป็นแล้ว ข้อสอง อยากเป็นนักแต่งเพลง อันนี้ก็ถือว่าสำเร็จแล้ว     ข้อสาม อยากเป็นนักเขียนการ์ตูน   ข้อนี้เดี๋ยวเล่าให้ฟังต่อ  ข้อสี่ อยากออกเทป ข้อนี้ถือว่าสะเออะมาก แต่อยากอ่ะ ทำไงได้  )    หลังจากที่ผมออกจากการเป็นนักแต่งเพลง ผมก็มาสานฝันอย่างที่สามคือการเป็นนักเขียนการ์ตูน  ในช่วงนั้น การ์ตูนไทยกำลังเข้าสู่ยุดพัฒนา และเข้าสู่ความเป็นมาตรฐานสากลขึ้น หลังจากที่หนังสือการ์ตูนไทยเป็นการ์ตูนPIRATE  ( พูดง่ายๆก็คือเป็นการ์ตูนไม่มีลิขสิทธ์นั่นแหละ..... )  ตอนนั้น หนังสือการ์ตูนไม่มีลิขสิทธิ์ที่ดังมากๆ มีอยู่ 2 – 3 ค่าย  อันดับหนึ่ง ต้องนี่เลย THE ZERO  ของสำนักพิมพ์วิบูลย์กิจ รองลงมาก็น่าจะเป็น THE TALENT ของสำนักพิมพ์มิตรไมตรี  แล้วการเปลี่ยนแปลงครั้งยิ่งใหญ่ก็เกิดขึ้น  เมื่อสำนักพิมพ์ วิบูลย์กิจ เป็นค่ายแรก ที่เลิกผลิตการ์ตูนไม่มีลิขสิทธ์ อย่างสิ้นเชิง และเปลี่ยนมาเป็นซื้อลิขสิทธ์อย่างถูกต้อง  พร้อมทั้งเปิดตัวหนังสือการ์ตูนการ์ตูนมีลิขสิทธ์เล่มแรก นั่นคือ VIVA FRIDAY  และนั่นก็เป็นก้าวสำคัญที่ทำให้หนังสือการ์ตูนไม่มีลิขสิทธ์หลายค่ายต้องปิดตัวลง พร้อมทั้งการเกิดขึ้น ของค่ายการ์ตูนลิขสิทธ์ถูกต้องหลายค่ายมาแทนที่ ไม่ว่าจะเป็น NATION EDDUTENMENT ,  SIAM INTER COMIC, บุรพัฒณ์ ....ฯลฯ  (  อา.....แฟนพันธุ์แท้เหมือนกันแฮะเรา ......)  และในช่วงนี้เอง ค่ายวิบูลย์กิจ ก็ได้เปิดตัวหนังสือการ์ตูนที่เป็นฝีมือของคนไทยแท้ๆ ขึ้นมาอีกเล่ม ( ประมาณว่าเสียตุลการค้าไปเยอะแล้วน่ะนะ ......แฮ่ม  ถึงเวลาเอาคืนจากพี่ยุ่นเค้ามั่งล่ะ....)  ในชื่อว่า THAI COMIC และผมถือว่าหนังสือเล่มนี้นี่แหละที่ทำให้การ์ตูนไทยพัฒนาขึ้นอย่างมาก   ( อะแฮ่ม บ.ก วัฒน์ครับ ถ้าจะให้ค่าประชาสัมพันธ์ ผมก็ไม่ว่ากันนะ  5555......) thai comic เปิดโอกาสให้นักเขียนการ์ตูนทั้งมืออาชีพและมือสมัครเล่น ได้มีโอกาสนำเสนอผลงาน และหากผลงานใหนเข้าตา ก็จะได้รับการตีพิมพ์และได้รับเงินรางวัลด้วย และนั่นเอง  ทำให้ผม ซึ่งถือได้ว่าพอมีฝีมือในเรื่องวาดภาพอยู่บ้าง ได้นำเสนอผลงานกับเค้าด้วย  ไม่น่าเชื่อก็ต้องเชื่อ หรือว่าชาติที่แล้วผมอาจจะเป็น  ลีโอนาโด ดาวินซี่ แหงๆ   เพราะผลงานที่ผมส่งไปนำเสนอ ผ่านและได้รับการตีพิมพ์ทั้งหมด  ( โอ้ ! พระเจ้า ผมคงเกิดมาเพื่อสิ่งนี้.....) ผลงานชิ้นแรก เป็นการประกวดวาดฮีโร่ในจินตนาการ  ผมคว้ารางวัลที่สาม  พระเอกในจินตนาการในตอนนั้นของผม มันชื่อ CHILLI MAN              หรือเรียกง่ายๆ ว่ายอดมนุษย์พริกขี้หนูนั่นแหละ เป็นฮีโร่พันธ์พริก จะแปลงร่างทีก็ต้องกินพริกเข้าไป ถึงจะเก่ง ว่างั้นเถอะ ภูมิใจครับ  ดีใจว่าเราก็เป็นหนึ่งในตองอูเหมือนกันนะ  จำได้ว่าตอนนั้นแทบจะปิดซอยเลี้ยงอ้อยควั่นกันทั้งซอย  ยังครับ ยังไม่หมด  ผลงานชิ้นที่สอง ที่ได้รับการตีพิมพ์ เป็นการ์ตูนสี สี่หน้าจบครับ  อันนี้จะเริ่มเป็นเรื่องเป็นราวขึ้นมาหน่อย ชื่อเรื่องว่า speed  ครับ เรื่องมันก็ประมาณว่า พระเอกมันปวดขี้น่ะครับ แต่หนทางที่จะไปห้องน้ำมันยากเย็นเหลือเกิน มีแต่มารมาผจญตลอด แต่สุดท้าย พระเอก ก็คือพระเอกนั่นแหละครับ สุดท้ายก็เข้าห้องน้ำจนได้   ถามว่าดีใจใหมที่ได้ตีพิมพ์  แน่นอนครับ   ดีใจมาก  หนนี้ตั้งใจว่าจะเลี้ยงปิดซอยเลี้ยงถั่วต้มกันเลยทีเดียว  หลังจากที่การ์ตูนผ่านไปทั้งสองครั้ง  ความเหิมเกริม มันก็เลยมากขึ้น  คราวนี้ผมตั้งใจเขียนการ์ตูนเป็นเรื่องเลย  ไฟมันแรงน่ะนะ  ผมก็เลยลงมือวาดการ์ตูนขึ้นมาหนึ่งเรื่อง และพระเอกก็ไม่ใช่ใครที่ใหน  มันคือ CHILLI MAN  นั่นเองแหละครับ พระเอกในจินตนาการ ที่ผมเคยได้รางวัลมานั่นเอง ก็เลยเอาเป็นพระเอกคู่บุญไปซะเลย ผมลงมือวาดตอนที่หนึ่งทันที ไม่นานนัก ตอนเปิดตัวก็เสร็จเรียบร้อย  คราวนี้ ผมบุกถึงสำนักพิมพ์เลย      สำนักพิมพ์วิบูลย์กิจ เป็นที่ที่ผมผมตั้งใจไปเสนอผลงาน  และที่นั่นเอง ทำให้ผมได้พบกับผู้ชายมีใฝใจดีคนนีง เขาคือ บ.ก วัฒน์ครับ  ผู้ชายคนนี้แหละ คือผู้ชายในอุดมคติของผม  (  เอ่อ....อย่าพึ่งเข้าใจผิด  ผมไม่ได้เป็นโฮโม และไม่ได้เป็นเกย์ครับ  สาวๆ สบายใจได้.....อะแฮ่ม...) พี่วัฒน์เป็นคนที่รักการ์ตูนจริงๆ  โดยที่ไม่ต้องพร่ำเพ้อสรรพคุณ เหมือนนักการเมืองทั่วไป  ผมรู้สึกได้ พี่วัฒน์คุยกับผมถึงเรื่องราวทั้งหมด โดยคร่าวๆ ผมก็เล่าให้แกฟัง แกก็อือๆ  อาๆ  ไปตามเรื่อง เหมือนจะไม่ค่อยสนใจอะไรเท่าไหร่  แต่ผมสิ  เกร็งซะเยี่ยวเหนียวไปหมด  มันมีความรู้สึกว่าเหมือนเรากำลังไปเกณฑ์ทหาร ยังใงยังงั้นเลย นึกภาพประมาณ นักโทษ กำลังรอฟังผลการตัดสินจากผู้พิพากษาประมาณนั้นแหล่ะ ผมกำลังรู้สึกอย่างงั้นเลย   และแล้วการรอคอยที่ยาวนานก็สิ้นสุดลง เมื่อพี่วัฒน์บอกว่า ให้ผมลงมือเขียนตอนต่อไป  แล้วให้เอามาส่งแกทุกเดือน จนกว่าจะจบ โอ! มันหมายความว่าการ์ตูนของผมผ่านหรือครับพี่   ตอนนั้นผมแทบจะไม่ได้ยินเสียงของพี่วัฒน์เลยด้วยซ้ำไป ว่าให้ไปเปิดบัญชีของธนาคารกสิกรไทย เพื่อจะจ่ายค่าต้นฉบับ โอย...ผมทำสำเร็จแล้ว  พี่วัฒน์ตอบรับต้นฉบับของผมแล้ว  ผมอยากจะกลับไปเล่าให้หลวงพ่อ แม่ และพี่ต๋อม ซึ่งเป็นครอบครัวของผมฟังจังเลย  ว่าผมทำสำเร็จแล้ว  แต่ผมก็ไม่สามารถทำได้ เพราะครอบครัวของผม  มันแตกสาแหรกขาดไปหมดแล้ว  หลวงพ่ออยู่ทางนึง แม่อยู่ทางนึง พี่แต๋มพี่สาวของผมก็อยู่ไปอีกทางนึง ผมไม่สามารถส่งความภูมิใจของผมไปให้พ่อแม่พี่น้องผมได้เลย  ผมได้แต่ภูมิใจอยู่ลึกๆในใจคนเดียว  ผมกลับมาตั้งหน้าตั้งตาเขียนการ์ตูน พร้อมทั้งเล่นดนตรีไปด้วย  บางวันที่ไม่มีเวลา หรืองานมันรัดตัว จะมีหลายๆคนเห็นผมเล่นดนตรีเสร็จ แล้วไปนั่งเขียนการ์ตูนอยู่หลังร้าน ผมเขียนการ์ตูนพร้อมทั้งเล่นดนตรีไปด้วย ในตอนนั้นผมพยายามจะเขียนการ์ตูนส่งพี่วัฒน์ประมาณเดือนละ 16 หน้า  ยอมรับว่าตอนนั้นการ์ตูนเรื่องDRAGON BALL ค่อนข้างจะมีอิทธิพลกับผมมาก อาจารย์ โทริยาม่า อากิระ แกจะวาดเรื่องDRAGON BALL ตอนละสิบหกหน้าเหมือนกัน  ผมก็เลยเอาอย่างแก  ผมวาดการ์ตูนตอนละ 16 หน้าต่อเดือน แต่เรื่องราวของผมเป็นคนละอย่างกับอาจารย์โทริยาม่า การ์ตูนเรื่องCHILLI MAN ของผมเป็นการต่อสู้ของพืชผัก ผลไม้  ไม่มีการต่อสู้ที่รุนแรงถึงชีวิต แต่เป็นการต่อสู้แบบน่ารัก พระเอกของผมเป็นพริก  ตัวโกงเป็นดอกทานตะวัน จะว่าตลกก็ไม่เชิง แต่สิ่งที่ผมต้องการนำเสนอ คือผมเชื่อว่า ไม่มีใครที่เลวไปซะหมด และไม่มีใครที่ดีไปซะทุกอย่าง  ในความเป็นพระเอกของCHILLI MAN ก็มีส่วนที่ไม่ดีในตัวเค้า  และในการเป็นตัวโกงของดอกทานตะวันก็จะมีความน่ารักในแบบฉบับของเขาซ่อนอยู่ เช่นกัน ในมุมหนึ่ง คุณอาจจะเห็นว่าโรบินฮู๊ด เป็นโจร
comment1:เที่ยวปล้นใครต่อใครเค้า ถ้ามองในแง่ของคนปกติ โรบินฮู๊ด เป็นคนเลวอย่างแน่แท้ แต่ถ้ามองในอีกแง่ เค้าปล้นเงินของคนรวยเพื่อไปช่วยคนจน แน่นอน ในสายตาของคนจนก็จะมองว่าโรบินฮู๊ดนี่แหละคือคนดี แล้วคุณล่ะ คุณจะตัดสินว่าโรบินฮู๊ด คือ ไอ้โรบินฮู๊ด  หรือ ท่านโรบินฮู๊ด... ?  แล้วคุณว่ามั้ย  ว่าโรบินฮู๊ด มันมาเกี่ยวอะไรกับการ์ตูนของผมเนี่ย.....   เข้าเรื่องของผมต่อดีกว่า  ..... ผมเขียนCHILLI MAN มาเรื่อยๆ ด้วยความผยอง คิดว่าเราแน่ เพราะเขียนทุกครั้งก็ผ่านทุกครั้ง ก็เลยไม่ค่อยจะใส่ใจกับรายละเอียดเท่าใหร่  พูดง่ายๆ  ว่าเขียนแบบรวกๆ นั่นแหละ จนกระทั่ง ผมเขียนมาถึงตอนที่สี่  ครั้งนั้นผมก็ไปส่งการ์ตูนตามปกติ และผมก็คิดว่ามันคงจะเป็นไปตามปกติ แต่คราวนี้ไม่ครับ บ.ก. วัฒน์ บอกให้ผมกลับไปเขียนใหม่ทั้งหมด  หา...!?  ผมคิดว่าบ.ก.พูดเล่น  แต่พอมองสีหน้าและแววตา  บ.ก วัฒน์ ไม่ได้มีทีท่าที่แสดงว่าพูดเล่นเลย  เฮ๊ย  ! ไม่นะ  นี่ผมมดนะ  คนที่เขียนการ์ตูนผ่านทุกครั้งนะ   ผมเถียงอยู่ในใจ  แต่ผมก็ต้องยอมรับโดยสดุดี ว่ามันไม่สมควรผ่านจริงๆ  เมื่อ บ.ก.  บอกเหตุผลที่งานตอนนี้ไม่ผ่าน  ไม่ว่าจะเป็นเรื่องเส้น  มุมกล้อง และรายละเอียดต่างๆ ที่บ.ก.ชี้ให้ผมดูทีละจุด ซึ่งเมื่อผมดูตามที่บ.ก.บอก มันก็เป็นเช่นนั้นจริงๆ   นี่ผมดูถูกการ์ตูนไทยมากไปจริงๆ  ผมกลับมาตั้งใจเขียนการ์ตูนตอนนี้ขึ้นมาใหม่ ด้วยความใส่ใจที่มากกว่าเดิม ตั้งใจกับมันมากขึ้นกว่าเดิม และในที่สุด ผมก็เขียนตอนที่สี่จนผ่านจนได้   เฮ้อ ! ขอบคุณ บ.ก.มากครับที่ช่วยชี้ทางสว่างให้ผม  หลังจากนั้น ผมพยามเขียนการ์ตูนด้วยความระมัดระวังและตั้งใจมากกว่าเดิม  แต่มันก็เกิดปัญหาใหม่ขึ้นมาจนได้  นี่ผมยังไม่ได้รับเงินค่าต้นฉบับเลย  ตั้งแต่เริ่มเขียนมา  นี่มันก็ปาเข้าไป ครึ่งปีกว่าแล้ว การ์ตูนของผมก็ยังไม่ได้รับการตีพิมพ์เลย  ผมเริ่มรู้สึกท้ออีกแล้ว  ในที่สุดตัดสินใจ  วันนั้น หลังจากที่เข้าไปส่งต้นฉบับ ผมก็รวบรวมความกล้าและหน้าด้าน( ที่จริงก็ด้านอยู่แล้วล่ะนะ )  ถามพี่วัฒน์ถึงเรื่องค่าตอบแทน ก็ได้รับคำตอบว่าผมจะได้รับเงินก็ต่อเมื่อการ์ตูนของผมได้รับการตีพิมพ์แล้วนั่นแหละ โห.!..ล..แล้วเมื่อใหร่การ์ตูนผมถึงจะได้ตีพิมพ์ล่ะพี่  อ๋อ...ก็ต่อเมื่อเราเขียนการ์ตูนจบนั่นแหละ พี่วัฒน์บอก  เอาล่ะสิ ยังใงดีล่ะเรา  ตอนนั้น ไฟในการเขียนการ์ตูนของผมมันใกล้จะมอดลงเต็มทีแล้ว ก็ผมอยากเห็นผลงานของผมใจจะขาด  ผมอยากเห็นลูกๆของผมที่เกิดจากจินตนาการที่กลั่นมาเต็มแก่แล้ว ( อยากได้เงินด้วยล่ะ...เรื่องของเรื่องอ่ะนะ.....)  ผมก็เลยตัดสินใจหักดิบตอนจบของการ์ตูนผมซะงั้น  จากเดิมที่กะว่าจะเขียนไปเรื่อยๆซัก 20-30 ตอน  ไม่เอาแล้ว ผมเขียนตอนจบของ chilli man  ในตอนที่ 9 เป็นตอนสุดท้ายเลย  พระเอกเพิ่งสู้กับตัวโกงไปแค่ตัวเดียวเอง  พระเอกยังไม่ทันได้รู้จักกับจอมมารเลย  ไม่สนอ่ะ ...ก็ผมอยากดูการ์ตูนของผมตอนที่ได้รับการตีพิมพ์แล้วนี่  ( อารมณ์ประมาณเด็กเอาแต่ใจขึ้นมาซะแล้ว......)  แต่ในตอนสุดท้าย ผมได้เขียนทิ้งท้ายไว้ประมาณว่าขอผมไปทำความฝันอย่างสุดท้ายก่อน ( แต่ไม่ได้บอกว่าจะไปทำเดโมเทปอะไรหรอกนะ....) ไว้สำเร็จเมื่อใหร่ ผมจะกลับมาเขียนภาค 2 ต่อ แถมท้ายด้วยสโลแกนของพี่ป้อม อัสนี ที่ผมชอบมากๆ ว่า “ อยากเห็นสายรุ้งรุ่งอยู่บนฟ้า........” ไว้...   เท่ห์มาก   ผมว่าเท่ห์นะ  แต่ดูเหมือน บ.กแกท่าจะไปกินอาหารผิดสำแดงมา  หน้าแกเหมือนอยากจะอ้วกยังใงไม่รู้  ไม่รู้ล่ะ แต่สุดท้าย บ.ก ก็ยอมรับการตัดสินใจของผม ( หรือจำยอมก็ไม่รู้  )  จบก็จบ  บ.ก แกบอกว่า การ์ตูนตีพิมพ์เมื่อไหร่  แกจะโอนเงินเข้าบัญชีให้  วันนั้น ผมเดินกลับมาด้วยอาการเหมือนยกภูเขาออกจากอก โล่งใจยังใงบอกไม่ถูก ผมทำความฝันสำเร็จไปอีกอย่างแล้ว เหลือออกเทปอีกอย่างเดียวเท่านั้น   อา...  ผมกลับมาเล่นดนตรีตามปกติ  อา...1 เดือนผ่านไป ผมก็ยังเล่นดนตรีตามปกติ  อา....2 เดือนผ่านไป ผมก็เริ่มเล่นดนตรีไม่เป็นปกติแล้ว อา....3 เดือนผ่านไป   ไม่อา...แล้ว เฮ้ย...นี่ทำไมการ์ตูนผมยังไม่ได้รับการตีพิมพ์ซักที  ใจผมค่อนข้างกระวนกระวาย แต่ก่อนที่ผมจะไปเดินขบวนเรียกร้องหาประชาธิปไตย ( เหมือนที่คนไทยเค้ามักทำกันน่ะนะ....)  อย่างกับฟ้าประทานให้ผมได้พบกับพอลล่า เทย์เล่อร์  วันนั้น ผมซื้อหนังสือการ์ตูน ไทย คอมิค มาอ่านเพื่อหาเรื่องราวข่าวคราวการ์ตูนของผม  เหมือนเดิมครับ ตั้งแต่หน้าแรกยันหน้าสุดท้าย ไม่มีบรรทัดใหนที่เป็นการ์ตูนของผมเลย แต่ตอนที่ผมกำลังปิดหนังสือ เพื่อไปกินข้าว ฉับพลัน ทันไดนั้น...ตาผมก็เหลือบไปเห็นตัวการ์ตูนที่ผมคุ้นเคยเป็นอย่างดี ที่ปกหลังครับ ...(คุณเคยดูโฆษณาเบียร์ยี่ห้อหนึ่งใหม ที่เค้าหาช่องที่จอดรถกันอยู่นาน แล้วเค้าก็ร้องให้กันด้วยความดีใจอย่างสุดซึ้ง เมื่อในที่สุดเค้าก็สามารถหาที่จอดรถได้  นั่นล่ะครับ อารมณ์ผมประมาณนั้นเลย...) ตัวการ์ตูนที่หน้าตาเป็นคนแต่ตัวเป็นพริกกระโดดเหย็งๆ อยู่ตรงหลังปกพร้อมกับตัวการ์ตูนของนักเขียนท่านอื่นอีก 3 คน พร้อมทั้งตัวหนังสือโฆษณาที่เขียนไว้ว่าเตรียมพบกับการ์ตูนคุณภาพจากนักเขียนคุณภาพเร็วๆนี้  ทำเอาผมน้ำตาซึม... ลูกผมครับ  ลูกที่เกิดจากจินตนาการ เค้ากำลังจะเป็นตัวตนแล้ว  และเช่นเดิมครับ ผมได้แต่เก็บความภูมิใจนี้ไว้คนเดียว ไม่รู้จะบอกให้ไครมาดีใจกับเราดี ตกลงวันนั้น ผมก็เลยขึ้นไปสั่งพิซซ่าขอบชีสกินคนเดียวอย่างมีความสุข.......
        หลังจากนั้น หนังสือในเครือวิบูลย์กิจ หลายเล่มก็เริ่ม มีโฆษณาเกี่ยวกับการ์ตูนของผม ประมาณว่าเหมือนยิง  ทีเซอร์  มิวสิควีดีโอยังใงยังงั้นเลย  ผมตัดหน้าโฆษณาเหล่านั้นเก็บไว้เกือบทุกเล่ม (  น่าเสียดาย ที่ในตอนหลัง ผมทิ้งของเหล่านี้ไปทั้งหมด เพราะอะไรเดี๋ยวเล่าให้ฟัง.....)   และแล้ววันที่ผมรอคอยก็มาถึง วันที่ผมได้รับเงิน และวันที่การ์ตูนของผมได้รับการตีพิมพ์มาถึง  chilli man ไม่ได้ถูกตีพิมพ์ใน หนังสือไทคอมิครายปักษ์ แต่ตีพิมพ์ในหนังสือการ์ตูนรายเดือนที่ชื่อ NEXT  generation ซึ่งเป็นหนังสือลูกของไทคอมิคอีกที หนังสือเล่มนี้ไม่ได้มีเฉพาะการ์ตูนไทย แต่มีการ์ตูนญี่ปุ่นรวมอยู่ด้วย  ยังจำได้ถึงตอนที่เห็นตัวการ์ตูนที่เราเขียนได้รับการตีพิมพ์ ตัวการ์ตูนถูกย่อลงจากต้นฉบับคือ A4 มาเป็นขนาดพ๊อคเก็ตบุ๊ค  ความรู้สึกคือภูมิใจ น้ำตาจะไหล  อยากจะบอกใครสักคนว่าผมดีใจขนาดใหน  วันที่สิ่งที่เราทำ ประสบผลสำเร็จ ถึงตอนนี้ ผมเหลือฝันอีกอย่างเดียวเท่านั้นที่จะต้องทำให้ได้  แต่หลายคนอาจจะสงสัย นี่ผมจะมาคุยโม้โอ้อวดบ้าๆบอๆ อะไรเนี่ย กูไม่ได้อยากรู้  อยากรู้แค่ติดยายังใงแค่นั้นแหละ.....เอาน่า  ใจเย็นครับ คุณหลงรักผู้หญิงคนนึง แล้วจะไม้หน้าสามฟาดจับทำเมียเลยมันก็ใช่ที่  อย่างน้อย มันก็ต้องมีการจีบ มีการทำความรู้จักกันก่อน ใช่มะ...   ผมเพียงอยากให้คุณรู้ว่าผมเก่งขนาดใหนในวันนั้น ผมไม่ใช่ขี้ขี้เหมือนกันนะ  น่าจะเป็นคนมีความคิดเหมือนกันใช่มั๊ยล่ะ คุณก็เห็น แล้วอย่างงี้ คุณว่าผมจะไปติดยาได้ยังไง เอ้า...แต่เดี๋ยวก่อน ซาร่า ก่อนที่เราจะเข้าถึงแก่นแท้ของหนังสือเล่มนี้ ผมยังมีเรื่องอีกนิดหน่อย ที่ต้องเล่าให้ฟัง เพราะมันจะไปเกี่ยวข้องกับสิ่งลึกลับบางอย่างที่ใครไม่เชื่อก็อย่าลบหลู่ เอาน่า เอาน่า อดทนอ่านอีกซักตอน ตอนต่อไปมีสาวๆมาเกี่ยวข้องด้วยนะ น่าน....อยากรู้ขึ้นมาเชียวนะหนุ่มๆ  มา ...ล้อมวงเข้ามา  เข้ามาเล่นป๊อกเด้งกันก่อน เอ๊ย...!? ไม่ใช่ ล้อมวงเข้ามา ผมจะเล่าให้ฟัง  เรื่องมันเป็นอย่างนี้........
comment2:ตาลายค่ะ

เว้นบรรทดหน่อยก็ดีนะคะ
comment2-1:ขอโทษคับ  เดี๋ยวจะแก้ไขให้นะคับ  ขอบคุณมากครับ
comment3:บทที่สอง- ฆาตกร
 ..........เป็นธรรมดาของคนหน้าตาดีน่ะนะ ( อย่าพึ่งอ้วกเด่ะ .... ) ก็รู้รู้กันอยู่ เป็นนักดนตรีมันย่อมหลีกไม่พ้นเรื่องเหล้า ยา ปลา ปิ้ง เป็นธรรมดา และที่ขาดไม่ได้เลยเรื่องผู้หญิงครับ  อันนี้เรื่องจริงต่อให้คุณหน้าตาท่าทางกระเดียดไปทาง สายัณห์ ดอกสะเดา ตลกผู้น่ารัก หรือเถื่อนประมาณกลุ่มโจรกบฏอัลไคด้า  แต่คุณก็สามารถมีแฟนขาว สวย หมวย เอ็กซ์อย่างน้องบอลลูนได้ไม่ยาก ถ้าคุณเป็นนักดนตรี  (สายไปแล้วครับหนุ่มๆ ที่คิดจะมาเริ่มหัดกีตาร์ดีดคอร์ด Cในตอนนี้มันไม่ทันแล้วย่ะ....)   เออ  มันก็แปลกจริงๆนะ  ขนาดผม ซึ่งหน้าตาไม่ได้ต่างไปจากฆาตกรข่มขืนฆ่า6 ศพสักเท่าใหร่ มันก็ยังมีคนมาหลงคลั่งใค้ลเลยคู๊ณณ.... แหม นึกถึงในตอนนั้น มันเป็นความสุขที่คุณดื่มไม่ได้จริงๆไม่รู้ว่านี่จะเป็นนิยามของคำว่า “ เห็นขี้ดีกว่าไส้...” หรือเปล่านะ  ขนาดมีผู้ชายหน้าตาอย่างกะ ติ๊ก เจษฎาภรณ์  ผู้หญิงดันไม่ชอบ  กลับมาชอบผม เอากะมันสิ  แหม เรียกว่าในตอนนั้น ผมจะขี้ จะเยี่ยว จะตดก็ดูน่ารักไปหมด น้ำขึ่นให้รีบตักครับ ไอ้ผมก็ไม่ปฏิเสฐใครเหมือนกัน ใครมาชอบผมก็เอาหมด จะกี่คน มั่นใจว่าผมเอาอยู่ ผมใช้ชีวิตช่วงนั้นอย่างกะคาสโนว่า  ตอนเช้านัดอีกคน ตอนบ่ายไปดูหนังกับอีกคนตอนดึกไปอ้วกแล้วเมาหลับกับอีกคนนึง ( เลยไม่ได้ทำอะไรกันพอดี   เฮ้อ.....)ใช้ชีวิตอยู่อย่างนี้ด้วยความกระหยิ่มยิ้มย่องอยู่ในใจ  ไม่มีผู้หญิงคนใหนจะหยุดผมได้  แต่อย่างว่าแหละครับ เหนือฟ้ายังมีฟ้า  เหนือเทวดาย่อมมีชฎา และแล้วฟ้าก็ส่งผู้หญิงมากำหราบผมจนได้  เธอชื่อวิว ครับ....  สวย สวยเป็นบ้า  ผมชอบเธอทันทีตั้งแต่แรกเห็น วิวเป็นแขกที่มาเที่ยวที่ร้านเปล่าหรอกครับ วิวไม่ได้ชอบผมหรอกในตอนแรก เจ้าหล่อนชอบไอ้ก้อ นักร้องนำของอีกวงซึ่งมันก็เป็นเพื่อนผมนั่นแหละ แต่ไปไงมาไงไม่รู้  วันหนึ่ง ผมเดินผ่านโต๊ะที่วิวนั่งอยู่ ผมก็ทักทายแขกไปตามประสาอยู่ดีดี วิวก็เรียกผมเข้าไปคุย นั่นเป็นครั้งแรกที่เราได้รู้จักกัน ผมไม่ได้จีบวิวนะเพราะถ้าอยู่กับคนสวยๆ ผมจะเกิดอาการเจียมตัวขึ้นมาทันที  แต่ในใจก็อดดีใจลึกๆนะว่าเรามันก็มีเสน่ห์ไม่เบาแฮะ นึกว่าวิวชอบผม ที่ใหนได้ เพื่อนหล่อนต่างหากที่ชอบผมวิวก็เลยติดต่อให้ ว่างั้นเหอะ เอาวะ อย่างน้อยก็ทำให้ผมได้รู้จักกับวิวไปด้วยในตัว  วิวค่อนข้างถือตัวนะผมว่า แต่ก็นะผู้หญิงสวยมักจะสวย เริ่ด เชิด หยิ่ง เป็นธรรมดา ลองไม่สวยสิ  ผมคงด่าเปิงไปแล้ววันนั้น เราก็ได้ทำความรู้จักกันในระดับหนึ่ง ซึ่งมันก็ไม่น่าจะมีอะไรนะคุยกันธรรมดา ไอ้ผมก็พยามจะคุยกับวิวนะ แต่ยัยเพื่อนวิวน่ะไม่รู้จะคลั่งอะไรผมนักหนา ชวนผมคุยอยู่นั่นแหละ แหม ไอ้เราก็คนของประชาชนจะวีนออกไป เดี๋ยวจะเสียเรตติ้ง ผมก็เลยต้องดูแลเพื่อนวิวไปเรื่อย ไม่ค่อยได้คุยกับวิวเท่าไหร่  หลังจากนั้นน่าแปลกที่กลับเป็นวิว มักจะเรียกผมเข้าไปคุยด้วยเสมอ เวลาที่วิวมาเที่ยวที่ร้าน  ท่าทีที่หยิ่งๆในตอนแรกก็พลอยหายไปด้วยและนั่นก็เป็นโอกาสดีที่ทำให้ความสัมพันธ์ของเราเริ่มพัฒนาไปในทางที่ดี พักหลังวิวมักจะมาคนเดียวไม่ได้เอาเพื่อนมาด้วย อา..เข้าทาง    และด้วยความเป็นสุภาพบุรุษ ...(มั๊ง.....)เมื่อเห็นว่ามันดึกมากแล้ว ผมจึงอาสาไปส่งวิวที่บ้านและในที่สุดวันนั้น....ยังครับ เรายังไม่มีอะไรกัน อย่าเพิ่งจินตนาการไปเกินกว่าเหตุ  เราแค่ได้เผยความนัยต่อกัน ผมถึงได้รู้ว่าจริงๆแล้ว วิวก็มีใจให้ผมอยู่เหมือนกัน  อึ้ง..ครับ ถ้าไม่ติดว่ากำลังนั่งเก๊กหล่อประมาณว่าผมเป็นพีท ทองเจืออยู่ละก็ ผมคงกระโดดโลดเต้นเป็นกุ้งเต้น ไม่ก็คงกรี๊ดเป็นผีโดนข้าวสารเสกไปแล้วไม่อยากเชื่อเลย ว่าคนสวยนี่ก็มีคนที่สายตาฟ้าฟางกับเค้าด้วยเหมือนกันไอ้ผมน่ะเหรอ  ชอบวิวเป็นทุนเดิมอยู่แล้วนี่  จึงไม่เป็นการยากเลยที่จะบอกว่า  รักนะ..เด็กโง่...  ไม่สิ  สมัยนั้น ไอ้คำๆนี้ ยังไม่มีบัญญัติในสารบบของวัยรุ่นไทย  ขืนพูดออกไป โดนตบอย่างเดียวอาจไม่พอ เผลอๆจะโดนผู้หญิงด่าพ่อล่อแม่เอาอีกด้วย โทษฐานไปดูถูกเค้า ไม่รู้อะไร กูได้เกรด4เกือบทุกวิชา หาว่ากูโง่ จะดูสมุดพกมั๊ย ....ประมาณนั้นซะอีก  ผมก็เลยพูดแค่ว่า เรารักวิวนะ ... คำเดียวสั้นๆแต่มีความหมาย ไม่รู้ทำไมตอนนั้นผมพูดคำว่ารักง่ายมากเลยบรรยากาศในตอนนั้นก็สุดแสนจะโรแมนติค เรานั่งคุยกันตรงบันไดชั้นสามของอพารท์เมนท์  ไฟตรงบันไดดูสลัวๆ  เสียงยุงบินหึ่งอยู่รอบตัว มีสามตัวกำลังกัดและดูดเลือดผมตรงขาและหนึ่งตัวตรงคอ แต่ตอนนี้ยังตบไม่ได้ เดี๋ยวเสียมาดและที่สำคัญ มันกำลังมาถึงจุดไคลแม็กซ์ครับ ผมจำได้ว่าวันนั้นผมพยามทำหน้าให้เท่ที่สุดเท่าที่มนุษยชาติเคยเท่กันมาเลย  ตาสองตาเราประสานกัน ผมมองวิวด้วยสายตาหวานซึ้งสวย... ยัยนี่ทำไมมันสวยอย่างงี้วะและเหมือนมีแรงดึงดูดอะไรบางอย่างโน้มคอเราเข้าหากัน ใกล้เข้ามาใกล้จนสัมผัสได้ถึงลมหายใจของกันและกันและไม่ทันรู้ตัวปากของเราก็ประกบเข้าหากันแล้ว โอย...นับเป็นฉากเลิฟซีน ที่ผมมั่นใจว่ามันสวยงามไม่แพ้ตอนที่แจ็คกับโรสกางแขนจูบกันบนเรือไททานิค  ต่างกันที่เรานั่งอยู่ตรงบันไดในตอนนั้นผมไม่สนว่าใครจะเดินขึ้นบันไดผ่านมาเห็นผมสนแต่ผู้หญิงที่นั่งอยู่ข้างหน้าผมในตอนนี้ ความรู้สึกมันต่างจากผู้หญิงคนอื่นๆ ที่ผมเคยจูบมา มันมีความสะท้าน ซาบซ่านผสมอยู่กับความปลื้มปีติอย่างบอกไม่ถูก นี่หรือเปล่านะ ที่เค้าเรียกว่าความรักมันทำให้เราเป็นสุขได้ถึงเพียงนี้เชียวหรือ เราจูบกันอยู่เนิ่นนาน แต่ก่อนที่อะไรมันจะเลยเถิดไปกว่านี้  ผมต้องหักห้ามใจถอนปากออกจากเรียวฝีปากงดงามคู่นั้น พยามทำเป็นไม่เขิน แต่ถ้าใครมาเห็นผมในตอนนี้อาจจะนึกว่าผมเป็นเปาบุ้นจิ้นเพราะหน้าที่ดำอยู่แล้ว มันแดงจนยิ่งดำเข้าไปใหญ่  ผมฝืนใจขอตัวกลับทั้งที่อยากอยู่ต่อใจแทบขาด ผมบอกลาวิวด้วยเสียงที่ออกจะหื่นนิดๆพยามกลั้นลมหายใจที่เหมือนวัวกระทิงกลัดมันให้เบาที่สุดเก็บอาการไม่ให้มันเตลิดไปกว่านี้ เดี๋ยววิจะมองว่าผมบ้ากามได้ วิวมาส่งผมขึ้นรถแท็กซี่หน้าอพารท์เมนท์  คืนนั้นผมกลับห้องด้วยใจที่เปี่ยมด้วยความสุขนอนยิ้มทั้งคืน เห็นอะไรเป็นหน้าวิวไปหมด ดีที่ไม่ได้ต่อยกับไอ้กั้ง เพราะหึงที่ไอ้กั้งมันนอนกอดเมียมันแต่ผมดันไปเห็นหน้าเมียมันเป็นหน้าวิวซะงั้น.......   
              สามวันต่อมา ก่อนที่ผมจะกินไม่ได้นอนไม่หลับมากไปกว่านี้  วิวก็มาหาผมที่ร้านอีกครั้งแต่คราวนี้ พาเพื่อนคนเดิมมาด้วย  พบกันคราวนี้ผมรู้สึกเขินๆยังใงบอกไม่ถูก มีความรู้สึกไม่มั่นใจตัวเองยังใงก็ไม่รู้มีความรู้สึกเหมือนไปปล้นร้านทองแล้วกำลังหลบหนีตำรวจอยู่ประมาณนั้นเลย  วิวก็ดูเขินๆ หน้าแดงๆ เป็นลูกตำลึงเลย ตาเยิ้มเชียว คงจะเขินเราเหมือนกันสินะ........อ้าว....มองที่โต๊ะ เหล้าหมดไปสองขวดแล้ว เมานี่หว่า....หลงดีใจ นึกว่าเขินเรา  แต่ก็ดี  จะได้ไม่เขินกันมาก  ผมเลยนั่งปักหลักกินเหล้าอยู่ที่โต๊ะวิวนั่นแหละ วันนี้รู้สึกว่าดีแล้วที่วิวเอาเพื่อนมาด้วย  เพราะถ้าอยู่กันสองคนเราคงไม่กล้าพูดอะไรกันมาก เพื่อนวิวมาช่วยไว้ได้เยอะทำให้เรามีเรื่องคุยกันไปได้ทั้งคืน จะตีสองแล้ว ร้านจะปิดแล้ว เราเมาเพียบกันทั้งสามคนปกติผมจะไม่กินเหล้านะ อย่างที่บอก ถ้าไม่จำเป็นจริงๆ (  และวันนี้ก็ถือว่าเข้าข่ายนั้น..... )  เพื่อนวิวดูจะเมามาก ถามผมขึ้นมาได้  ว่าวันนี้ขอไปนอนด้วยได้ใหม... แน๊  ......เอาล่ะสิ  แหม ทำไมไม่เป็นวิวนะ  แต่ดูจากสภาพแล้ว หล่อนก็เมามากจริงๆด้วยสิถ้าปล่อยให้กลับบ้านเอง มีสิทธิ์ไม่ถึงบ้าน อาจจะขึ้นอืดอยู่แถวๆทุ่งนาคลองหกปทุมธานีเอาได้  เอาวะ กล้าขอก็กล้าให้ผมก็เลยอนุญาตให้ไปนอนห้องผมได้ ในตอนนั้น ผมไม่ได้คิดอะไรเลยจริงๆนะ  คิดว่าคงไม่เป็นไรหรอกมั๊ง  เพราะเดี๋ยวก็เช้าแล้วสร่างเมาแล้วค่อยให้กลับบ้านก็ได้ ใครเลยจะรู้ ว่าความหวังดีของผมในตอนนั้น มันจะกลายเป็นความโชคดีโดยไม่รู้ตัว เพราะวิวอาสาจะไปนอนเป็นเพื่อนกับเพื่อนวิวด้วยอีกคนเย้.... กามเทพเปิดทางให้ผมแล้ว  ผมพาวิวและเพื่อนมาที่ห้อง  ห้องของผมน่าอยู่มากครับมีที่นอนแบบปิ๊คนิคปูอยู่บนพื้นปูนโล่งๆ หมอนสอง สามใบ กับผ้าห่มที่มีกลิ่นอับๆอยู่นิดๆ หนึ่งผืน หลังห้องมีขวดน้ำที่เปิดแล้วกับจานที่ยังไม่ได้ล้างอยู่กองหนึ่ง ไม่มีโทรทัศน์ ไม่มีตู้เย็นมีแต่วิทยุเครื่องเล็กๆเครื่องนึงกับลังหนังสือการ์ตูนและลังเสื้อผ้าอีกหนึ่งใบแหม อย่างว่าแหละนะ ห้องชายโสดนี่นา จะเอาอะไรมากเนอะ  ดูเหมือนวิวกับเพื่อนจะยืนทำใจกันอยู่พักหนึ่ง  ในใจคงคิดว่า นี่ถ้ากูไม่เมากูกลับไปนานแล้วอยู่แหงๆ  แต่เอาน่า ใหนๆก็มาแล้ว ผมให้เพื่อนวิวนอนบนที่นอน ในใจภาวนาให้หล่อนรีบหลับไปไวไวซะทีเหอะยังจะชวนคุยอีกแน่ะ  ไม่ต้องแล้วนอนซะนะจ๊ะ  เออ  ว่าง่ายๆ เมื่อเห็นว่าเพื่อนวิว เงียบไปแล้วผมก็จัดแจงเอาหมอนให้วิวนอน ตรงพื้นปูนนั่นแหละ แต่ผมก็ไม่ได้เอาเปรียบนะผมเอาหมอนอีกข้างกับผ้าห่มมานอนข้างๆวิวนั่นแหละ ผมห่มผ้าให้วิว กลิ่นหอมของยาสระผมแพนทีนลอยมาเตะจมูก ท่าทางวิวคงจะสระผมมาทำไมมันช่างหอมอย่างนี้นะ เห็นทีต้องซื้อมาใช้บ้างแล้ว  วิวเอามือมากอดผม นาทีนั้น อะไรจะเกิดก็ให้มันเกิดแล้วโว๊ย....ไม่ใหวแล้วผมลงมือปฏิบัติการผีผ้าห่มในทันที..... (     เอ่อ....ถึงตรงนี้มันเกิดอะไรขึ้น คุณก็จินตนาการเอาเองก็แล้วกัน ขืนเขียนบรรยายต่อไป มันชักจะกลายเป็นหนังสือไทยเพลย์บอยของเฮียกังฟูเข้าไปทุกทีแล้วน่ะสิ.....)
          ..........ในที่สุดผมก็ตกเป็นของวิวจนได้ ( เอ๊ะ... ยังไง....) ภูมิใจสิครับ  ถามได้  แต่ดูเหมือนวิวอาจจะเสียใจแฮะทำหน้าเหมือนปลงๆ พึมพำอยู่ในลำคออยู่แต่ว่า เล็กจัง เล็กจัง.....อืมห์  ท่าทางวิคงจะคิดถึงแฟนเก่าสินะ  ชื่อเล็กเหรอ ท่าทางจะเป็นคนญี่ปุ่นแหงๆ  มี “..จัง...”ลงท้ายด้วย   เอ๊ะ..เมื่อก่อนไม่เห็นบอก เอาน่า ลืมเขาเสียเดี๋ยวเราดูแลวิวเอง   
    เวลาในตอนนั้น ก็เกือบเช้าแล้ว ป้าเนียนคนขายข้าวแกง แกคงทำกับข้าวเสร็จแล้ว ผมเลยลงไปซื้อข้าวมาไว้ให้พวกวิวว กินกันหิวขึ้นมาอีกที อ้าว....ยัยเพื่อนของวิว ตื่นมาตั้งกะเมื่อไหร่  เอ๊ะ...แล้วเมื่อกี๊ทำไมหลับเป็นตาย หวังว่าหล่อนคงไม่เห็นอะไรนะแล้ววิวไปไหนล่ะ อ้อ...อยู่ตรงระเบียงหลังห้อง แต่วิวในตอนนี้ ผมไม่ชอบเอาซะเลยเธอกำลังยืนสูบบุหรี่ด้วยความสบายอารมณ์ ดีที่วิวไม่วางเงินไว้ตรงที่นอนด้วย เดี๋ยวจะกลายเป็นว่าผมเป็นหนุ่มขายบริการไป  นั่นเป็นครั้งแรกที่ผมเห็นวิวสูบบุหรี่  ผมชวนวิวกับเพื่อนกินข้าว แต่วิวกับเพื่อนบอกว่าขอตัวกลับบ้านก่อนอ้อ  มันจะเช้าแล้วสินะผมเลยไปส่งพวกเธอข้างล่าง ผมกลับขึ้นมานั่งคิดอะไรอยู่สักพัก กินข้าวแล้วหลับไปด้วยความอ่อนเพลีย โดยหารู้ไม่ว่าชีวิตการเป็นเพลย์บอยของผมกำลังจะหมดลงแล้ว.......
            ......เกือบเที่ยง  ผมตื่นขึ้นมาล้างหน้าล้างตาอาบน้ำไปทำงานด้วยความสุข  แหมวันนี้อารมณ์ดีเป็นบ้า นึกถึงเมื่อคืนแล้วมันยังอดปลื้มไม่หาย   วันนั้น ผมเล่นดนตรี ด้วยความคึกเป็นพิเศษ โยกหัวซะเกินหน้าเกินตาไอ้กั้ง  มันคงงงว่าผมไปกินอาหารผิดสำแดงมาหรือเปล่าคนมันมีความสุขโว้ยเพื่อน เข้าใจหน่อย วันนั้น ผมเลิกงานสี่ทุ่มตามปกติ กลับมาถึงห้อง นั่งแกะเพลงอยู่สักพัก  ก็ได้ยินเสียงเคาะประตู ก๊อก ๆ  คงจะเป็นไอ้แต้งแวะมาหาล่ะมั๊ง  เอ...แต่เมื่อกี๊เห็นมันนั่งกินเหล้ากะหญิงที่ร้านอยู่นี่หว่า  ผมถามว่าใครก็ได้ยินเสียงผู้หญิงที่คุ้นคุ้นเหมือนจะเคยได้ยิน  “ วิวเอง....”
เท่านั้นแหละผมลุกไปเปิดประตูด้วยความดีใจ ที่รักจ๋า มาแล้วเหรอ อ้าว......แล้วนั่นหิ้วกระเปําอะไรมาเยอะแยะ จะไปเที่ยวใหนเหรอ  วิวยิ้มก่อนจะบอกกับผมว่า เธอจะมาอยู่กับผมที่นี่ ตั้งแต่วันนี้เป็นต้นไป  เฮ๊ย ....เดี๋ยว  วิวว่าไงนะ วิวบอกว่าวิวลาออกจากงานมาแล้ว และจะมาเริ่มตันชีวิตใหม่กับผมที่นี่  อึ้งครับ ตกลงนี่ผมจะต้องมีเมียแล้วเหรอผมยังไม่ได้ฟันน้องคนนั้นที่มาปิ๊งผมเลย แล้วใหนจะน้องเก่ง น้องตุ๊กตา น้องฯลฯอีกล่ะ ผมยังไม่ได้ไปดูหนังกับพวกเธอเลยนะ วิวไม่รอคำตอบจากผมเลยครับ เข้ามาจัดแจงปัดกวาดเช็ดถู  จัดห้องปูที่นอนเรียบร้อย ปล่อยให้ผมยืนงงเป็นไก่ตาแตก ไอ้ดีใจมันก็ดีใจอ่ะนะ ที่จะมีเมียสวยขนาดนี้ ...แต่  ผมยังใช้ชีวิตโสดไม่คุ้มเลยนี่หว่า  ผมนั่งคิดอยู่นาน ระหว่างที่ฝ่ายธรรมะกับฝ่ายอธรรมยังเถียงกันอยู่ในหัวผม  เผอิญเหลือบไปเห็น วิวอาบน้ำเสร็จนุ่งผ้าเช็ดตัวผืนเดียวออกจากห้องน้ำ  แสงไ
comment4:แสงไฟตัดกับสีผิวที่ขาวเนียน ขาขาวๆ กลิ่นสบู่กับยาสระผมแพนทีนเจ้าเก่าลอยมาเตะจมูก ผมเพิ่งเคยเห็นรูปร่างวิวแบบเต็มตาก็วันนี้  โอ้แม่เจ้า....เลือดกำเดาใหลออกจากจมูกข้างซ้ายของผมทนไม่ใหวแล้วโว้ย....ไม่ต้องคิดอีกต่อไป มีเมียก็มีวะ ว่าแล้วผมก็เลยจับวิวตอกย้ำความเป็นเมียซะอีกรอบ......
      ............หลังจากนั้น ผมกับวิววก็ได้ใช้ชีวิตร่วมกันตั้งแต่วันนั้นหลายท่านคงสงสัย เฮ้ย..จะมีเมียเนี่ย มันง่ายขนาดนั้นเลยเหรอ แล้วนี่พ่อแม่เค้าไม่ว่าอะไรเอาเหรอเอาลูกสาวเค้ามาทำเมียเนี่ย ถ้าเป็นแถวต่างจังหวัดป่านนี้ผมคงโดนยิงกบาลตายไปแล้ว จะว่ายังไงดีล่ะ.... คืองี้ครับ  วิวเป็นคนพิจิตรบ้านอยู่พิจิตร  พอจบ ม.6ก็เข้ามาทำงานในกรุงเทพฯ ตามแบบฉบับของคนต่างจังหวัดทั่วไปที่เข้ามาหาความก้าวหน้าให้กับชีวิต วิวก็เช่นกัน วิวเข้ามาทำงานในโรงงานแห่งหนึ่งแถวดอนเมืองและเช่าห้องอยู่กับพี่สาว วันทำงานก็ทำ พอมีวันหยุดก็หาความสุขใส่ตัวบ้างตามอัตภาพ  ส่วนมากจะเป็นการไปดูหนัง       ช๊อปปิ้งและส่วนใหญ่จะเป็นการเที่ยวกลางคืน เที่ยวผับ เที่ยวเธค และนั่นก็กลายเป็นที่มาทำให้ผมได้พบกับวิว  ฉะนั้น ไม่ต้องห่วงเลยว่าพ่อแม่วิวจะรู้   ส่วนผมน่ะเหรอ คนกรุงเทพฯ แท้ๆครับ แต่หน้าจะออกไปทางต่างจังหวัดซะมากกว่า ผมไม่มีบ้านหรอก เพราะพ่อแม่แยกทางกันตั้งแต่ผมยังไม่เข้า ป.1โชคยังดีที่ได้ป้าลอง พี่สาวของพ่อ อุปการะและส่งเสียให้เรียนจนจบ ม. 3หลังจากนั้น  ความที่เป็นเด็กที่ค่อนข้างเข้าใจยากซักหน่อยผมเลยโดนเนรเทศ ออกจากบ้านป้า ไประหกระเหินอาศัยบ้านเพื่อนคนนั้นทีคนนี้ทีอยู่พักหนึ่ง จนจับพลัดจับพลู ได้มาเล่นดนตรีเนี่ยแหละ  ฉะนั้นไม่ต้องห่วง  เรื่องผมจะไปทำตำบอน ยังไงก็ไม่มีใครเขามาสนใจอยู่แล้วผมก็เลยไม่เห็นความจำเป็นที่จะต้องไปบอกใคร และวิวเองก็คงต้องการให้เป็นเช่นนั้นเหมือนกัน  เรายังไม่พร้อมจะแสดงตัวกันทั้งสองฝ่าย......
    ..........เราทั้งสองเริ่มเรียนรู้การใช้ชีวิตคู่กันผมต้องเริ่มการปรับปรุงตัวขนานใหญ่ จากที่เคยทำตัวสบายๆ ซกมกๆ จะกิน จะเที่ยว ไม่ต้องสนใจใคร มาตอนนี้ผมจะทำอย่างนั้นไม่ได้แล้ว ยอมรับว่าอึดอัดนิดหน่อยในช่วงแรกแต่หลังจากที่ห้องได้รับการดูแล ปัดกวาดเช็ดถูทุกวันเสื้อผ้าได้รับการซักรีดจนขึ้นกลีบ จานชามล้างจนสะอาดเกลี้ยงไม่มีกองทิ้งไว้เหมือนเคย ผมก็เริ่มจะเห็นข้อดีของการมีชีวิตคู่ อืมห์....มันดีอย่างนี้นี่เองนะ  กลับมาห้องมีคนรอให้หอมแก้ม ทำกับข้าวให้กินมีคนให้นอนกอด โอ....มันมีความสุขจริงๆครับ ผมยอมรับเลยว่าวิวเป็นแม่ศรีเรือนคนนึงทีเดียวเป็นโชคดีของผม ที่วิวให้เกียรติอยู่ร่วมชีวิตด้วย เธอเป็นเมียคนแรกของผมครับผู้หญิงคนอื่นผมไม่นับนะ ถึงจะมีอะไรกัน แต่ไม่ได้อยู่ด้วยกันนี่นา  ถามว่าแล้วผมทำอะไรให้วิวบ้างอ้าว...แน่นอนครับ คนทำดีกับเรา เราไม่ดีตอบก็เกินไป...   ผมเลิกทำตัวเจ้าชู้นับตั้งแต่นั้นผมแนะนำกับเพื่อนและแขกที่ร้านว่าวิวเป็นแฟนผม พาวิวไปเที่ยว ไปดูหนัง ไปกินข้าวฯลฯ ผมทำในสิ่งที่ผมคิดว่าผมทำได้ให้กับวิว ซึ่งผมก็ไม่อาจรู้ว่านั่นจะทำให้วิวรู้สึกดีหรือเปล่าเพราะผมก็ไม่เคยทำอะไรให้ใครมาก่อนเหมือนกัน วิวเป็นผู้หญิงคนแรกที่ผมใช้คำว่ารักได้เต็มปาก  ดูเหมือนว่ารักของเรามันช่างราบรื่นเหลือเกินแต่มันก็ไม่ถึงขนาดนั้นหรอกครับ ความรักไม่ใช่ไม้บรรทัดจะได้เป็นเส้นตรงไปตลอด  มันก็มีบ้างครับเรื่องที่เราทะเลาะกัน ส่วนใหญ่ ก็หนีไม่พ้นเรื่องหึงหวงกันกันนั่นแหละตามประสาคนหน้าตาดีทั้งคู่อ่ะนะ.....แฮ่ะ แฮ่ะ....ล้อเล่นน่า วิวน่ะเค้าหน้าตาดี มันก็เลยหลีกไม่พ้นการที่จะมีหนุ่มๆมาขายขนมจีบซะเรื่อย  และถ้าผมรู้ละก็ วันนั้นระเบิดลูกใหญ่จะลงทันที ผมวีนแหลก และไอ้พวกที่ซวยก็ไม่ใช่ใครอื่น  ก็ไอ้เพื่อนในวงนั่นแหละ ผมจะด่าแหลก ไม่ไว้หน้าอินหน้าพรหมกันเลย  (  ทำไงได้ ก็คนที่เข้าจีบวิวก็เป็นลูกค้าผมทั้งนั้นอ่ะ..จะไปโกรธเค้าได้ไง....)เวลาผมโกรธ หรืออารมณ์เสียจะไม่ค่อยมีใครกล้าแหยมกับผมเท่าไหร่ ก็ผมหัวหน้าวงอ่ะ มีอะไรป่ะ ทางร้านจะรู้ดี  ว่าวันใหนทางวงผมเล่นกันมันส์ แสดงว่าวันนั้นผมอารมณ์ดี เวลาปล่อยเพลง มันก็จะราบรื่นไม่สะดุด  แต่ถ้าวันใหนเล่นกร่อยๆดูทางวงเล่นไม่ค่อยมีฟิลลิ่งกันเท่าไหร่ หันไปมองที่บนเวทีได้เลย  จะเห็นผมยืนหน้านิ่วคิ้วขมวดไม่พูด ไม่จา ไม่จอย แขก  ก้มหน้าก้มตาเพลงก็ให้พวกในวงมันปล่อยกันเอง เคยมีครั้งนึง วันนั้นไม่รู้ผมอารมณ์เสียเรื่องอะไร เล่นกันไปได้ไม่ถึงครึ่งชั่วโมง ยังไม่หมดชั่วโมงเลยผมก้มลงเก็บเครื่องไม้เครื่องมือ ถือเดินกลับบ้านเฉยเลยปล่อยให้ที่วงมันยืนงงกันเป็นไก่ตาแตก ในตอนนั้น โชคดี ที่พี่ณัฐเจ้าของร้านแกยังเอ็นดู ไม่งั้นล่ะก็ ผมตกงานไปสี่ ห้า รอบแล้ว....นี่ล่ะครับเรื่องที่ผมจะทะเลาะกับวิว   ผมว่ามันไม่แปลกนะที่ผมจะหึงวิว ก็มันสวยนี่หว่า แต่ที่แปลก น่าจะเป็นวิวมากกว่าไม่รู้จะมาหึงอะไรผมนักหนา ทำยังกะผมหน้าตาดีตายล่ะ คิดดูแล้วกัน ยามที่ฟิวเจอร์ฯยังหน้าตาดีกว่าเลย แค่มีหญิงให้เบอร์โทรแค่เนี้ยแค่เห็นผมนั่งโอบกอดอยู่กับหญิงแค่เนี้ยะ ...หึงเป็นฟืนเป็นไฟบอกตั้งกี่ครั้งก็ไม่เข้าใจ ว่ามันเป็นงาน ก็ไม่เชื่อ  เอ้า...จริงๆนะ ก็คุณเป็นนักดนตรี  คุณก็ต้องพยามทำให้แขกชอบแขกติดให้ได้ไม่ใช่เรอะ ถ้าไม่ทำให้แขกชอบแล้วแมวที่ใหนมันจะเสียเงินมานั่งฟังคุณร้องเพลงล่ะ  ไม่รู้ล่ะ ในตอนนั้นผมคิดของผมอย่างนี้นี่พอเลิกงานผมก็รีบกลับบ้านมาหาวิว ไม่ได้ไปเถลไถลที่ใหนนี่นา  แต่ก็อย่างว่า ไอ้ผม บางทีมันก็โรคจิต ชอบทำให้วิวหึงรู้สึกเหมือนตัวเองมีค่ายังไงบอกไม่ถูก แล้วผู้หญิงเวลาเค้างอน มันน่ารักดีอ่ะทำหน้าบู้บู้ คิ้วขมวดกันเป็นเกลียว ปากห้อยๆ อู๊ย...น่ารักเป็นบ้าแล้วเวลาเราเข้าไปง้อมันเหมือนพ่อแง่อนในละครไทย  แล้วพอดีกันแล้ว รู้สึกเรายิ่งรักกันมากขึ้นนะ  ไม่รู้ใครเป็นอย่างผมบ้างหรือเปล่าแต่ผมรู้สึกว่าช่วงเวลานี้เป็นช่วงเวลานึงที่ผมมีความสุขมากจริงๆ (.....ทุกวันนี้พอหวนคิดถึงแล้ว อดยิ้มขึ้นมาคนเดียวทุกทีไม่ได้ คิดถึงวิวด้วย ป่านนี้เป็นใงบ้างก็ไม่รู้  คิดถึงจัง.....)
            ......ผมยอมรับครับว่าวิวเป็นผู้หญิงที่เพอร์เฟ็คคนหนึ่ง  เสียอยู่เรื่องเดียว วิวสูบบุหรี่ครับซึ่งผมก็ไม่ชอบใจเอาซะเลย  ผมเคยขอให้วิวเลิกซึ่งวิวก็น่ารักครับ วิวก็ไม่สูบ แต่จะสูบตอนที่ผมไม่เห็นแต่ผมก็ยังไม่พอใจอยู่ดี  ก็ผมยังได้กลิ่นบุหรี่อยู่นี่ จะนอนกอดซักหน่อย ได้กลิ่นบุหรี่แล้วมันหงุดหงิดยังไงบอกไม่ถูก วิวบอกว่าผมไม่เข้าใจว่าบุหรี่มันเลิกยากแค่ใหน โอเค...ถ้าวิไม่เลิกสูบ ผมก็จะสูบกับวิวด้วย อยากรู้นักว่ามันจะเลิกยากขนาดใหนกันมา...และนั่นก็เป็นก้าวแรกครับที่ผมได้รู้จักกับยาเสพติด ยังจำได้เลย  ว่าแอบสำลักแทบตาย  ( มาถึงตรงนี้ คนที่สูบบุหรี่เป็นสรณะอยู่แล้วอ่านข้ามวงเล็บนี้ไปเลยครับ สำหรับน้องๆ หนูๆ หรือสาวที่เห็นคนอื่นเค้าสูบแล้วคิดว่าเท่ห์ อยากไปหัดสูบดูมั่ง อยากลองไม่ต้องไปลองเองครับ  ผมลองมาให้แล้วอ่านรสชาติจากผมเอาก็ได้ เหมือนๆกันนั่นแหละ บุหรี่ตัวแรกที่ผมสูบ ยี่ห้อสายฝนครับก็บุหรี่ที่วิสูบนั่นแหละ จำได้ว่าตอนแรกผมสูบแบบจุดไฟแช็กแล้วดูดลมเข้าปากเหมือนดูดน้ำนั่นแหละครับสำลักซะ น้ำหูน้ำตาเล็ด คองี้แสบไปหมดเลย เสียงแห้งไปทั้งวัน  วิธีนี้มันผิด ผมเลยไปอาศัยแอบดูจากผู้เชี่ยวชาญทางด้านบุหรี่ที่ผมยกให้เป็น   “ ซิกกาแรท กูรู ...” อย่างไอ้กั้งกับไอ้แอ๋ ก็เลยได้วิธีที่ถูกต้องมา เป็นแบบนี้ครับ  แทนที่เราจะสูบแบบดูดน้ำเปลี่ยนมาเป็นสูบแบบกินพริกครับทำเสียงซื๊ด...เหมือนเวลาคุณกินของเผ็ดๆนั่นแหละ ควันบุหรี่มันจะค่อยๆระเหยเข้าไปในปอดอย่างช้าๆและไม่ทำให้แสบคอเหมือนตอนแรก อั้นลมหายใจไว้ซักพัก ให้ควันบุหรี่มันเข้าไปสะสมทำลายปอด ม้าม ไต ให้ทั่วถึงซะก่อน แล้วค่อยๆผ่อนลมหายใจคล้ายๆการผิวปาก  พ่นควันออกมา อา....มันเป็นอย่างนี้นี่เอง  ผมจำได้ว่า มันเวียนหัวโคตรๆ ออกจะมึนๆ  ฉุนๆ เหม็นๆ ยังไงบอกไม่ถูก อยากจะอ้วกแถมรสชาติมันเย็นๆ แถวลำคอมันจะแห้งๆ สากๆ เหมือนจะมีเสลดติดอยู่ในคอประมาณนั้นแหละ  แล้วมันอร่อยตรงใหนวะเนี่ย  แหวะ......)  แต่ด้วยการที่อยากเอาชนะ..... เมื่อไหร่ที่เห็นวิวสูบบุหรี่ ผมก็จะสูบกับวิวด้วยเอาสิ บ่อยครั้งเข้า ผมก็เริ่มสูบบุหรี่เป็น เอ... น่าแปลกตอนนี้ผมรู้สึกชักไม่ค่อยได้กลิ่นเหม็นของบุหรี่แฮะ แต่กลับรู้สึกมันหอมๆ....เวลาที่วิวสูบบุหรี่ผมก็ไม่ค่อยได้กลิ่นบุหรี่จากตัววิวแล้ว เอ..มันยังไงกันนะ  เดี๋ยวนี้ ถ้าเวลากินของเผ็ดๆแล้วไม่ได้สูบบุหรี่ มันเหมือนขาดอะไรไปอย่าง วันไหน วิวไม่สูบผมกลับเป็นคนสูบซะเอง มันรู้สึกหงุดหงิดยังไงก็ไม่รู้ แล้วเวลาเครียดๆพอสูบบุหรี่รู้สึกอารมณ์มันดีขึ้นแฮะ ....เวลาผ่านไป ผมกลายเป็นคนซื้อบุหรี่มาติดห้องซะเองเฮ้ย...ตายห่า....นี่ผมติดบุหรี่ซะแล้วเรอะ...ลองไม่สูบแล้วมันหงุดหงิดจริงๆด้วย  ตอนนี้เอง ผมเลยพึ่งจะเข้าใจวิว  อ้อ....มันเป็นอย่างนี้นี่เองเหรอเอาไงต่อดีล่ะเรา  แค่ติดบุหรี่มันคงไม่เป็นไรหรอกมั้ง   มันก็ซองแค่ 20 บาทเอง (  ในตอนนั้น...) มันก็ไม่ได้ผิดกฎหมายซะหน่อย คนเค้าสูบกันทั่วบ้านทั่วเมือง  ผมก็เลยกลายมาเป็นสิงห์อมควันมาตั้งแต่นั้น  แถมพัฒนาไปสูบได้ทุกยี่ห้อสูบแบบพ่นควันเป็นวงแหวน สูบแบบมังกรลอดถ้ำ  ( อันนี้ไม่สอน มันไม่มีประโยชน์อะไร แถมตายเร็วอีกต่างหาก.....) ผมทำได้หมด ตอนนี้ที่วงผมเลยกลายเป็นวงที่มีดรายไอซ์ประจำวงเป็นวงแรก ใหนจะไอ้กั้ง ไอ้เอ๋ แล้วตอนนี้ รวมผมเข้าไปอีก  โอ้โห...สูบพร้อมกันทีแขกนึกว่ามีไฟไหม้ที่เวทีทุกที......
 ............ผมกับวิวอยู่กันอย่างมีความสุขในสองปีแรกสุขบ้าง ทุกข์บ้างตามประสา ทะเลาะกันแล้วก็ดีกันจนเป็นเรื่องปกติแต่ก็ไม่มีอะไรมาทำให้ความสัมพันธ์ของเราจืดจางลงไป  เรายังคงรักกันดีอยู่ช่วงนี้เราช่วยกันซื้อข้าวของเครื่องใช้ เข้าห้อง โทรทัศน์ วีดีโอ ตู้เย็นฯลฯ  จนห้องผมกลายเป็นห้องที่ดูหรูที่สุดในบรรดาห้องของเพื่อนร่วมวงด้วยกัน  อ้อ....ลืมบอกไป ไม่ใช่แค่เงินของเราสองคนหรอกแม่ผมให้เงินมาช่วยซื้อของด้วยแถมช่วงนั้นจะเป็นช่วงที่เราเพิ่งเดินทางกลับจากไปเล่นดนตรีต่างจังหวัดมากันจึงทำให้พอจะมีเงินซื้อของเหล่านี้ได้  ดูเหมือนจะไม่มีอุปสรรคอะไรกับชีวิตคู่ของเราเลยในตอนนั้น   แต่แล้ว เมื่อย่างเข้าปีที่สาม......ลางร้ายบางอย่างก็เกิดขึ้นเมื่อผมได้ทำสิ่งเลวร้ายที่สุดในชีวิตซึ่งมันกลายมาเป็นตราบาปที่ติดอยู่ในใจผมจนทุกวันนี้    เมื่อวันนั้น  หลังจากวิวซื้ออะไรบางอย่างแล้วเข้าไปในห้องน้ำเมื่อกลับออกมา วิวได้บอกอะไรบางอย่างกับผม ซึ่งมันน่าจะเป็นข่าวดีที่สุดสำหรับชีวิตคู่ของเรา         ......วิวท้อง.....วิวท้อง.....  ผมทวนคำนั้นอีกทีเพื่อให้แน่ใจ ว่าไม่ได้ฟังผิด    ตั้งแต่เมื่อไหร่ ...ผมถามวิวเพราะผมจำได้ว่า ผมกำชับให้วิวกินยาคุมอยู่เสมอไม่ใช่เหรอ   ถึงตอนนี้ รอยยิ้มของวิค่อยๆหุบลง วิวบอกว่าวิวไม่ได้กินยาคุมมาตั้งนานแล้ว เพราะวิวแพ้ยาคุม วิวถามผมว่าไม่อยากมีลูกกับวิวเหรอผมก็ตอบไม่ถูก ไม่รู้สิ ผมอยากมี แต่ไม่ใช่ตอนนี้ผมอยากมีลูกเมื่อผมพร้อมจะดูแลเขาได้ วันที่ครอบครัวเราพร้อมมากกว่านี้  ผมไม่อยากให้ลูกเกิดมาเป็นอย่างผมมันทรมานนะกับการที่เด็กคนหนึ่งจะเกิดมาเพื่อเห็นครอบครัวที่แตกสลายผมนึกถึงตอนที่ผมยังเป็นเด็ก ไม่มีวันใหนเลยที่ผมจะไม่แอบร้องให้ คิดถึงพ่อ คิดถึงแม่อยู่คนเดียวต้องอยู่อย่างโดดเดี่ยวท่ามกลางความมืดและความเหงา มันไม่ตลกเลย  กว่าที่ผมจะผ่านความรู้สึกเหล่านั้นมาได้ผมก็ต้องแบกรับความเจ็บปวดอยู่หลายปี จนกระทั่งคิดตกแล้วว่ามันไม่มีทางจะไปเรียกร้องความเป็นธรรมจากใครเค้าได้ผมจึงจำใจก้มหน้ายอมรับชะตากรรม และทำใจอยู่กับมัน  จนในที่สุด ผมกลายเป็นคนที่ไม่รู้จักความรัก แข็งกระด้างจนไม่กล้าแสดงออกถึงความรัก  เชื่อใหม ทุกวันนี้ เวลาผมเจอแม่ผมยังไม่กล้าแม้กระทั่งจะกอดแม่ตัวเอง มันน่าตลกใหมล่ะ   แล้วในเมื่อผมก็รู้อยู่เต็มอกอย่างนี้แล้วผมยังจะให้ลูกผม ต้องกลายมาเป็นอย่างผมอีกหรือ จริงอยู่ ในตอนนี้ ผมกับวิวก็ยังรักกันดีอยู่แต่วันข้างหน้า มันจะยังเป็นอย่างนี้อยู่หรือ ในเมื่อทุกวันนี้ เราก็ต่างเป็นเด็กกันทั้งคู่แล้วถ้าพ่อแม่วิรู้เรื่องเข้ามันจะเป็นยังใง เค้าคงจะยินดีอยู่หรอกที่เห็นลูกสาวท้องโตกลับมาบ้าน สารพัดเ
comment5:สารพัดเหตุผล ที่ผมคิดได้ในตอนนั้น เพื่อจะมาหักล้างกับความคิดของวิว ที่อยากจะมีลูก(  นั่นคือความคิดของผมในตอนนั้นถูกหรือผิด นั่นแล้วแต่คุณคิด แต่รู้ใหม ทุกวันนี้ถ้าผมมีเครี่องไทม์แมชชีนที่สามารถย้อนเวลาได้ เรื่องนี้ เป็นเรื่องแรกที่ผมจะกลับไปแก้ไข .......?!!    )   ผมไม่อยากให้ลูกกลายเป็นเด็กมีปัญหาจนกลายเป็นโจร  เป็นขี้ยาและกลายเป็นปัญหาสังคมในเวลาต่อมา    เวลานี้ เราเดินทางมาถึงทางแยกที่ต้องตัดสินใจ ในขณะที่วิอยากมีลูก  แต่ผมไม่ต้องการ      และในที่สุด ผมก็เป็นฝ่ายโน้มน้าวให้วิวเดินมาตามทางที่ผมต้องการจนได้  ทางออกของผมในตอนนั้น มีทางเดียว   “   ทำแท้ง....!!?....” คือคำตอบสุดท้ายในใจผม  ไม่รู้ว่าผีห่าซาตานตนใหนดลใจให้ผมคิดอย่างนี้   แต่ในตอนนั้นนี่คือทางเดียวที่ผมจะแก้ไขปัญหาทุกอย่างได้  วิวดูเหมือนไม่เต็มใจนัก แต่ในเมื่อผมไม่ต้องการ วิวก็ไม่อาจขัดอะไรผมได้  คืนนั้นผมรู้สึกได้ ว่าวิวนอนร้องไห้ทั้งคืนในขณะที่ผมก็นอนคิดไปสี่ห้าตลบ ว่าควรจะให้วิวทำหรือไม่ทำดีแต่สุดท้ายคำตอบมันก็ออกมาเหมือนเดิม มันไม่มีทางออกอื่นเลย       .......รุ่งเช้า  ผมโทรไปขอเงินแม่มาเผื่อไว้สำรองกรณีที่ฉุกเฉินเงินไม่พอจ่าย  และให้วิวเอาไปเอาเด็กออกให้เรียบร้อย     วิวไปที่คลินิกแห่งหนึ่งแถวๆรังสิตกับเพื่อนคนเดิมที่เคยมาชอบผม แต่คราวนี้ดูเหมือนเจ้าหล่อนจะไม่ถูกชะตาผมกับผมเท่าไหร่ จากคนที่เคยพูดจาดี วันนี้หล่อนเหมือนไม่สบอารมณ์นักที่ได้เจอผม  เพื่อนวิวพาวิวไปตั้งแต่เช้า   ส่วนผมน่ะเหรอ  ไม่ได้ไปกับเค้าด้วยหรอก  นู้น..... ผมยังไปแหกปากร้องเพลงตามปกติ เหมือนไม่มีอะไรเกิดขึ้น ไม่ได้รู้สึกรู้สากับสิ่งที่ตัวเองได้ทำลงไปแม้แต่น้อย   จนกระทั่งเล่นรอบแรกเสร็จ  ไอ้กั้งก็มาบอกกับผมว่า วิวรอผมอยู่ในห้องมันเมียมันคอยดูแลอยู่ ผมเองก็นึกแปลกใจว่าทำไมวิวไม่กลับไปที่ห้อง  จนกระทั่งผมกลับมาที่ห้องไอ้กั้งผมจึงได้พบคำตอบ.....เมื่อเปิดห้องเข้าไป ภาพที่ผมได้เห็นคือ   ผู้หญิงคนนึงที่ใบหน้าซีดเผือก นอนอยู่บนพื้นห้อง กางเกงยีนส์ที่เธอใส่ เปียกชุ่มไปด้วยเลือดสีแดงฉาน.....!!!!????    .....นั่นคือภาพวิวที่ผมได้เห็น.......ความรู้สึกตอนนี้  ผมไม่รู้จะบรรยายยังไงดี  มันพูดไม่ออก มันเหมือนมีก้อนอะไรแข็งๆ อยู่ตรงลำคอ กลืนไม่เข้า คายไม่ออก ผมไม่คิดว่าการทำแท้งมันจะเลวร้ายถึงขนาดนี้   ผมไม่รู้ว่าทำไมวิวถึงมีเลือดออกขนาดนั้นมันไม่เหมือนกับที่เพื่อนผู้หญิงผมเล่าให้ฟังเลย  มันไม่น่าจะเป็นถึงขนาดนี้นี่นา....ผมยืนงงทำอะไรไม่ถูกอยู่พักหนึ่ง  จนกระทั่งวิวบอกกับผมว่า  ลูกเป็นเด็กผู้ชาย ผิวขาว มีแขนขา ครบถ้วน วิวพูดไปร้องให้ไป  ผมถึงกับอึ้ง เมื่อวิวบอกว่า หมอบอกว่าวิวท้องได้5 เดือนแล้ว....!!!!!?????  โอ....พระเจ้า นี่ผมทำอะไรลงไปเนี่ย  ผมคิดว่าวิวคงท้องได้ประมาณเดือนหรือสองเดือน เพราะวิวท้องโตไม่มาก แต่นี่เค้าเป็นตัวเป็นตนแล้ว...  ผมกลายเป็นฆาตกร  โดยยืมมือคนอื่นมาฆ่าลูกตัวเองไปเสียแล้ว   ลูกเอ๋ย รับรู้ไว้เถิดนะ พ่อไม่ได้ตั้งใจ  และไม่ว่าวันคืนจะหมุนไปนานเท่าใหร่ก็ตาม  พ่อไม่เคยลืมความผิดที่พ่อได้ทำลงไปในครั้งนั้นเลย  มันเป็นตราบาปที่ฝังใจพ่อมาจนถึงทุกวันนี้   ผมอยากจะร้องให้ แต่น้ำตามันตกในรู้สึกเกลียดตัวเองอย่างบอกไม่ถูก หมามันยังรักลูกของมันแต่ผมมันเลวยิ่งกว่าหมา ผมไม่ได้ให้โอกาสลูกผมเลย ถึงพ่อแม่จะทิ้งผมไป แต่เค้าก็ยังให้โอกาสให้ผมได้มีชีวิต มีเลือดเนื้อ มีโอกาสได้รู้จักโลกใบนี้ แต่ผมสิ ไม่เคยแม้แต่ให้ลูกได้มีโอกาสหายใจเลย ผมมัน ช้า สามานย์จริงๆ.......!!!????? แต่ถึงจะมาร้องให้คร่ำครวญหาสวรรค์วิมานอะไร ในตอนนี้ มันก็สายไปแล้ว สิ่งที่ผมทำลงไป มันไม่สามารถแก้ไขอะไรได้แล้ว ผมนั่งปลอบใจวิว ไม่ให้คิดมาก บอกกับวิวว่า เดี๋ยวเราไปทำบุญให้ลูกเรานะ แค่นี้เอง สมองผมคิดได้แค่นี้เอง นี่หรือคือทางออก ของคนอย่างผม ไม่รู้สิ ตอนนั้น ผมคิดได้แค่นี้จริงๆ.......
หลังจากนั้น ชีวิตคู่ของผมกับวิว ก็ดูเหมือนจะไม่ราบรื่นเท่าใดนัก เราเริ่มระหองระแหงกันเรื่อยๆ จนกระทั่งวิวไปได้งานที่ดอนเมือง ตั้งแต่นั้น วิวก็ไม่ค่อยกลับบ้าน วิวอ้างว่า วิวไปนอนห้องพี่สาว ซึ่งมันใกล้ ที่ทำงานมากกว่า แรกๆ 2-3 วัน วิวก็กลับบ้านที จากนั้น ก็เปลี่ยนเป็น อาทิตย์นึงกลับมาที จนกระทั่งล่าสุด เดือนกว่าแล้ว วิวยังไม่กลับบ้าน ผมเริ่มรู้สึกได้ว่า วิวไม่เหมือนเดิมแล้ว ทุกครั้งที่วิวกลับมา เราจะทะเลาะกันทุกครั้ง ผมไม่เข้าใจว่ารังสิตกับดอนเมืองมันใกลกันตรงใหน แต่วิวก็บอกว่า ที่ทำงานบางครั้งก็เลิกงานช้า บางทีมันเหนื่อย ก็อยากพักผ่อน ไม่อยากนั่งรถมาใกล อีกอย่าง เวลาทำงานของเรามันไม่ตรงกัน ผมทำงานกลางคืน วิวทำงานกลางวัน ถึงวิวกลับมาก็ไม่เจอผมอยู่ดี ซึ่งมันก็จริง หลายครั้งที่ผมกลับมา วิวก็หลับไปแล้ว พอผมตื่นขึ้นมา วิวก็ไปทำงานแล้ว เราแทบจะไม่มีอะไรกันเลย จนเมื่อ 2 เดือนผ่านไป ความอดทนของผมก็สิ้นสุด ผมโทรศัพท์ ไปถามกับวิวว่าวิวกลับมาอยู่บ้านได้ใหม แต่วิวก็ยืนยันว่าจะอยู่กับพี่สาว ตอนนี้ผมแน่ใจแล้ว ว่าวิวมีคนอื่นแน่นอน ผมบอกเลิกกับวิว ซึ่งวิวเองไม่ได้ขัดข้องเลยแม้แต่น้อย วิวคงรอคำนี้มานาน เราเลิกกันตั้งแต่วันนั้น และมันทำให้ผมได้เรียนรู้ ว่าการอกหักมันเป็นอย่างไร มันทรมานแค่ใหน มองเห็นข้าวของ เสื้อผ้าของวิว นึกถึงภาพที่เคยอยู่ด้วยกัน แต่วันนี้มันไม่มีอีกแล้ว......มันจบแล้วจริงๆ........
comment6:บทที่สาม - เคาะประตูนรก
 ..........หลังจากที่ผมเลิกกับวิว  ผมก็กลายเป็นเหมือนคนไร้ความรู้สึก มันหดหู่ มันอ้างว้าง  ผมเล่นดนตรีเหมือนคนซังกะตาย  แต่พอเวลาเล่นเพลงช้าๆ เศร้าๆ  ผมจะรู้สึกอินกับมันไปโดยไม่รู้ตัว ผมรู้สึกว่าเพลงมันเพราะอย่างที่ไม่เคยรู้สึกมาก่อน หลายครั้งที่ผมแอบน้ำตาซึม ไปกับบทเพลงเหล่านั้น  แต่มันก็ไม่ถึงกับร้องให้หรอกนะ คนอย่างผม มันเข้มแข็งพอจะรับมือกับความรู้สึกแบบนี้ได้  แต่ก็ยอมรับว่ามันเจ็บปวดจริงๆ    ช่วงนั้น พอเล่นดนตรีเสร็จ ผมจะมานั่งหน้าร้าน นั่งถอนหายใจ หมดอาลัยตายอยากอยู่อย่างนั้น   ไม่สนใจว่าแขกจะไป ใครจะมาอย่างไร   และไม่ได้คิดเลย ว่าการนั่งซึมกระทืออย่างนั้น มันจะไปเตะตาใครคนนึงเข้า   น้องคนนั้นเค้าชื่อ ซีม่าครับ.... ซีม่าเป็นนักศึกษาอยู่มหาลัยแห่งหนึ่ง  ยังปีหนึ่งอยู่เลย  แต่ห้าวมาเที่ยวผับ ยัยเด็กนรก....!?   ผมสั้น ผิวขาว หน้าตาน่ารักมากครับ เสียอย่างเดียว ขี้เมาไปหน่อย.....ซีม่าเป็นเพื่อนกับโอเล่แฟนของบ๊อบ มือกลองเพื่อนผม ซีม่าจะทำงานพิเศษอยู่ที่โรงหนังแห่งหนึ่ง   ในห้างเดียวกับที่ผมเล่นดนตรีนั่นแหละ และโอเล่ก็ทำงานอยู่ที่นั่นด้วย พอเลิกงานเสร็จ ก็ชวนกลุ่มเพื่อนมาเที่ยวกันที่ผับที่ผมเล่นดนตรี  เวลามาทีก็เมามันส์กันเต็มที่  ไอ้ผมก็ไม่ได้สนใจอะไรหรอก  จนกระทั่งโอเล่ มาบอกกับผมว่า ซีม่าเค้าชอบผม.....เฮ้ย.....จริงดิ.... หัวใจผมเริ่มกระชุ่มกระชวยขึ้นอีกครั้ง  วันนั้น ผมเลยได้รู้จักกับซีม่าพอได้คุยกันถึงได้รู้ว่า ซีม่าเป็นเด็กที่เข้าท่ากว่าที่ผมคิด  มีความคิดความอ่านเลยทีเดียว  ซีม่าเรียนไปด้วย ทำงานไปด้วย  ผมเลยรู้สึกสนใจซีม่าขึ้นมาทันที  เด็กคนนี้ก็ไม่ได้เหลวใหลนี่หว่า  กำลังจะคุยต่อ ก็พอดี มีหนุ่มมาขอเบอร์เพจฯซีม่า  ยัยนี่ก็นะ  ก็ให้เบอร์เค้าซะงั้น  แล้วมาบอกว่าชอบเรา หนอย  ยังมีหน้ามายิ้มอีก.....แต่ซีม่าก็ไม่ได้สนใจอะไรหมอนั่น การคุยกับซีม่าทำให้ผมได้รู้ว่า  ซีม่าเป็นคนที่มีเสน่ห์  ออกจะต๊องหน่อยๆ  และค่อนข้างเจ้าชู้เหมือนกันนะ  แต่รอยยิ้มกับเสียงหัวเราะของซีม่ารู้สึกว่ามันจะประทับเข้าไปในใจผมซะแล้ว  ผมรู้สึกชอบซีม่าขึ้นมาบ้างแล้วสิ  เราแลกเบอร์เพจเจอร์กัน (  ในตอนนั้นโทรศัพท์มือถือยังไม่เกร่อเหมือนสมัยนี้  ตอนนั้นส่วนใหญ่ จะมีแต่พวก แพ็คลิ๊งค์ ,โพสต์เทล ฯลฯ  อะไรประมาณนั้นแหละ.......)  แล้วผมก็ขอตัวไปต้อนรับแขกคนอื่นต่อ  ผมคิดว่าซีม่าคงไม่ได้คิดอะไรกับผมเท่าไหร่หรอก.....ก็เห็นแจกเบอร์เค้าไปทั่ว  นั่น.....อีกคนแล้ว  แล้วแต่ละคนหล่อๆ ทั้งนั้น  ซีม่าคงเห็นผมเป็นเหมือนหนุ่มๆพวกนั้นแหละ ไม่ได้จริงจังอะไร..............
                        ...........แต่ผมคิดผิด  หลังจากที่ได้รู้จักกัน ซีม่าเพจฯหาผมเสมอ ผมซะอีกที่ไม่ค่อยเพจฯไปหาซีม่าเท่าใหร่   แล้วดูเหมือนจะเป็นหนุ่มๆเท่านั้นที่เพจฯ  มาหาซีม่า  ซีม่าไม่ค่อยจะเพจฯไปหาใครเท่าไหร่ .....เอ๊ะ....หรือว่าแอบไปเพจฯ ไม่ให้ผมเห็นหว่า.......ช่างมันเหอะ  ผมไม่ซีเรียสอะไรอยู่แล้ว   หลังจากนั้นเราไปดูหนังกันบ่อยๆ จากการได้รู้จัก ได้พูดคุย ได้ใกล้ชิด ......ไม่นานผมก็ได้ซีม่าป็นแฟน  ผมคบซีม่าอย่างเปิดเผย  ความสุขที่ผมได้อยู่กับซีม่า ทำให้ผมค่อยๆลืมวิว ไปโดยไม่รู้ตัว  ความรักครั้งนี้ ทำให้ผมได้เรียนรู้อะไรหลายๆอย่าง ความรักแบบวัยรุ่นมันเป็นอะไรที่สดใสอย่างนี้เอง ซีม่าน่ารัก จนทำให้ผมรักซีม่าเมื่อไหร่ก็ไม่รู้   และหลังจากที่ซีม่าคบกับผม  ซีม่าทำอะไรให้ผมประทับใจหลายอย่าง  ซีม่าพยามทำตัวดีให้ผมชื่นใจ  ไม่ขี้เมาเหมือนก่อน ไม่มีใครนอกจากผมคนเดียว  ซีม่าทำให้ผมรู้สึกว่าตัวเองมีคุณค่าอย่างที่ไม่เคยรู้สึกมาก่อน  โอเล่เล่าให้ฟังว่า ซีม่ามักจะพูดถึงผมอยู่เสมอ เวลาที่ผมทำอะไรให้ ซีม่าจะดีใจมาก     ผมรู้สึกรักและเอ็นดูซีม่า ทั้งในฐานะแฟนและน้องสาวเป็นอย่างมาก  ก็เลยตั้งฉายาเรียกซีม่าว่า  “ฮิปโปน้อย...” ..... อ้าว....ทำไมล่ะ  ก็ฮิปโปมันน่ารักมั๊ยล่ะ  ไม่รู้อ่ะ ก็ผมรักของผมนี่  ผมพูดได้อย่างเต็มปากเลยว่า ซีม่าเป็นผู้หญิง 1 ใน 3 คน ที่ผมรักมากที่สุด ซีม่าไม่เคยทำให้ผมเสียใจเลย     
          ..........ผมตอบแทนความดีของซีม่า ด้วยการสัญญาว่าผมจะเลิกบุหรี่ให้ได้  เพราะซีม่าไม่สูบบุหรี่ ถึงจะกินเหล้าเก่งก็เหอะ  ผมเอาบุหรี่ตัวนึง ทากาวติดกับผนังห้องไว้  แล้วบอกกับซีม่าว่า ผมจะเลิกบุหรี่ให้ซีม่า  แต่จนแล้วจนรอด ผมก็เลิกบุหรี่ไม่ได้สักที  วันใหนซีม่าไม่มา ผมก็แอบสูบบุหรี่จนได้  แล้วกลิ่นบุหรี่เนี่ย มันเหม็นจะตาย เวลาสูบแล้วกลิ่นมันก็ติดตัว  ถึงผมจะโกหกซีม่าว่าไม่สูบ แต่ซีม่าก็ได้กลิ่นและจับได้ทุกที  แล้วมันก็ทำให้เราอารมณ์เสียกันทั้งคู่  ผมมีนิสัยเสียอยู่อย่าง คือผมเป็นคนไม่ค่อยฟังใคร เชื่อมั่นในตัวเองสูง  ด้วยความที่ต้องอยู่ด้วยตัวเองตั้งแต่เด็ก เวลามีปัญหาอะไร ก็ไม่รู้จะหันหน้าไปหาใคร ก็เลยทำให้ผมต้องแก้ปัญหาด้วยตัวผมเอง ซึ่งบางครั้ง มันอาจจะถูกบ้างผิดบ้าง แต่มันก็ทำให้ผมเชื่อใจได้เฉพาะตัวเองเท่านั้น  และมันก็กลายเป็นปัญหาเมื่ออยู่ในสังคมส่วนรวม  และรวมถึงตอนที่ผมอยู่กับซีม่า เวลาซีม่าเตือนอะไร บอกอะไร  ผมจะไม่ค่อยสนใจเท่าไหร่  จนหลายครั้ง มันก็ทำให้ซีม่าน้อยใจ จนบางครั้งงอนไปเลย  ไอ้ผมนี่ก็นะ .......ชอบเห็นผู้หญิงงอน ....มันน่ารักดีอ่ะ   เอ....หรือผมจะเป็นโรคจิตจริงๆนะเนี่ย...แต่ซีม่าก็น่ารัก  พอง้อเข้าหน่อยก็หายงอนแล้ว ( เฮ้อ......ผู้หญิงนี่ล่ะน้า ...... คุณผู้ชายต้องเข้าใจเขาหน่อยนะ  ดูแลเค้าหน่อย ห่วงใยเค้าบ้าง แคร์เค้าบ้าง ยอมเค้าบ้าง  แค่นี้เค้าก็รักคุณจะตายแล้ว  ไม่ต้องถึงขั้นตบจูบ ตบจูบก็ได้  ผู้หญิงไม่ใช่เขียง จ้องแต่จะโขกสับ  พูดกับเค้าดีดีก็ได้....เนอะ....)  มีหลายเรื่องที่ซีม่าทำให้ผมประทับใจ  ยังจำได้  วันเกิดผม ซีม่าเค้าถักมีตติ้งมาให้ผม  ถักคำซึ้งๆแต่โคตรเสี่ยว-มาก  มาให้  ผมนี่แทบจะร้องให้  ก็นานๆ ทีจะมีคนให้ของขวัญวันเกิดผมทีนี่นะ   แถมดูจากการถักแล้ว  น่าจะใช้ความตั้งใจอย่างมาก เพราะมันสวยมากในความรู้สึกผม มันประณีต จนเหมือนไปซื้อมา........เอ๊ะ......หรือว่าซื้อมา.......ช่างมันเหอะ  จะซื้อหรือจะถัก อย่างน้อยก็มาจากใจซีม่านี่นะ   แค่นั้นก็น่าจะพอแล้วนี่นา.......(   ทุกวันนี้ ของชิ้นนี้ ยังเก็บอยู่ในที่แห่งหนึ่ง ซึ่งผมคงไม่มีโอกาสได้ไปเอามาอวดใครแล้วล่ะ....     )     
          ..........และในช่วงที่ผมคบกับซีม่านี่เอง   เหมือนบุญของผมจะหมดลงแล้ว  หรือไม่ก็เวรกรรมมันวิ่งตามผมทันแล้วนั่นแหละ    มันจึงลิขิตให้ผมได้ทำความรู้จักกับบัตรเชิญใบหนึ่ง  ไม่ใช่บัตรเชิญไปงานแต่ง หรืองานบวชที่ใหน หรอกครับ  แต่มันพิเศษกว่านั้น  มันเป็นบัตรเชิญไปนรก......!!!!!!?????    ผมไม่ได้พูดเล่น มันเหมือนกับเป็นใบเบิกทางไปเที่ยวนรก......สิ่งนั้นมันเรียกว่า  “  ยาบ้า....”  ครับ  หรือที่สมัยก่อน เรียกกันว่า  ยาม้า นั่นแหละ  ผมได้รู้จักกับมันเป็นครั้งแรก ที่บ้านเพื่อนคนนึง  มันชื่อ ไอ้แมน เป็นมือเบสคนใหม่ที่เข้ามาแทนไอ้กั้งที่ลาออกไปทำวงใหม่  ตอนนั้นเป็นช่วงที่เราพักเบรกจากที่เล่นที่แรก แถวงามวงศ์วาน ซึ่งระหว่างทางที่จะกลับมาเล่นที่ฟิวเจอร์  เราจะแวะไปนั่งพักที่บ้านแมน  ซึ่งเป็นทางผ่านพอดี......จำได้ว่า  วันนั้น  ผมรู้สึกเครียดกับงานมาก  เพราะตอนนี้ มีวงดนตรีวงใหม่ ที่กำลังเป็นที่นิยม มากกว่า เก๋ากว่า  และเป็นที่ชี่นชอบของแขกในร้านมากกว่าวงผม  ไม่ว่าจะเป็นการแต่งตัว ฝีมือ หน้าตา ฯลฯ  เค้าเหนือกว่าวงผมอย่างเทียบกันไม่ติด  ในความคิดของผมในตอนนั้น ผมรู้สึกเครียด ที่ต้องเป็นวงเล่นต่อจากวงเค้า  มันเหมือนกับการเปิด วีดีโอ ให้คนดู ต่อจาก หนังกลางแปลงยังใงยังงั้น ความรู้สึกของคนดูจะรู้สึกได้เลยว่า อารมณ์มันต่างกันมาก  และด้วยความที่ผมยังคงยึดติดในชี่อเสียงเก่าๆ  ซึ่งถึงแม้มันก็แค่ชื่อเสียงของกบในกะลาเท่านั้น  แต่มันก็ทำให้ผมรับไม่ได้  ที่เห็นแขกที่เคยชื่นชมแต่วงผม เปลี่ยนไปยกย่องวงอื่น....ด้วยความคิดแบบเด็กๆ ที่เห็นใครดีกว่าไม่ได้  ทำให้ผมเกิดความรู้สึกอิจฉา และอยากจะเอาชนะ.....แต่วันนั้น พวกเราไม่มีอารมณ์เล่นดนตรีกันเลย เมื่อรู้ว่าจะต้องกลับไปเล่นต่อจากวงพวกเค้า  ทั้งผม ทั้งไอ้แต้งนักร้องนำ  ซึ่งเหมือนเป็นแกนหลักของวง แต่ละคนรู้สึกห่อเหี่ยว หมดสนุก คิดมุข คิดเพลงไม่ออกเลย.......และในตอนนั้นเอง   ไอ้แมนก็เอาอะไรบางอย่างมาให้เราดู  มันเป็นเม็ดยา 3 – 4  เม็ด  เม็ดเล็กๆ ขนาดคล้ายๆยาสามัญประจำบ้านทั่วไป  มันถูกห่อในกระดาษฟลอย  เมื่อแกะออกมา.สัมผัสแรกที่สัมผัสได้ คือ........(   นับจากบรรทัดนี้เป็นต้นไป  ใครที่อยากจะลองเสพยาบ้า  อยากรู้ว่ามันเป็นอย่างไร รสชาติเป็นยังใง  แล้วทำไมคนถึงชอบเสพกันนัก  และกำลังจะหันไปลองเสพดู  หรือคนที่เสพอยู่แล้ว และกำลังสนุกอยู่กับมันแต่หาซื้อมันไม่ได้ หรือกลัวตำรวจจับ  ถึงเวลาแล้วครับ.....ล้อมวงกันเข้ามาทางนี้  มาเสพยาบ้ากับผม  ไม่ต้องห่วง ไม่ต้องกลัวตำรวจจับ....ไม่ต้องกลัวติดยา  เพราะทุกสิ่งทุกอย่างที่คุณจะได้อ่านต่อไปนี้  มันก็คือรสชาติของยาบ้าอย่างแท้จริง คุณไม่ต้องเสียเวลาไปทดลองเอง ไปหัดเสพกันเองให้เสียเวลา.....  เอาล่ะ....ข้างหลังพร้อมหรือยัง.....ขอเสียงหน่อย...O.K.  แสงพร้อม...ไฟพร้อม....เอ้า...พี่ทิด  ไม่ต้องเบียดกันเข้ามาขนาดนั้น  แหม...ไอ้เรื่องไม่ดีเนี่ย  ชอบกันนักเชียว  เอานะ     3.......2.......1........action..!!!    )
comment7:...........กลิ่นครับ.... กลิ่นมันลอยมาเตะจมูกก่อนเลย  กลิ่นมันหอมแปลกๆ คล้ายๆ กลิ่น ก.ย 15  ยาทากันยุงนั่นแหละ   ใช่เลย .....ประมาณนั้น   สีของมันเป็นสีส้ม  ผิวเรียบๆ มันวาว  มีอักษร wy ปั๊มอยู่บนเม็ด ......ไม่รู้ว่ามันย่อมาจากอะไร  แต่ไอ้แมนมันบอกว่านี่แหละ  ยาบ้า.....ถ้าอยากสนุก ก็ต้องนี่เลย รับรองสนุกแน่  ผมยอมรับว่าพึ่งรู้จักยาบ้าจากไอ้แมนเป็นครั้งแรก  เฮ๊ย....นี่มันยาเสพติดนี่หว่า  ผมคิดอยู่ในใจ  ไม่ดีน่า ไม่เอา ในขณะที่ผมกำลังไตร่ตรองอะไรอยู่ในใจ   ไอ้แต้งก็เอากระดาษฟลอยจากซองบุหรี่  มาตัดเป็นขนาดเล็ก ขนาดไกล้เคียงกับห่อหมากฝรั่ง lotte จากนั้น มันก็เอาด้านยาวไปหุ้มกับไฟแช็ก แล้วพันส่วนปลายทำเป็นด้ามจับ แล้วเอาไฟแช็กออก  มันจะได้ กระดาษ ฟลอยในรูปทรงยาวคล้ายเอาไฟแช็กมาตัดตามทางยาว รูปร่างมันจะคล้ายไฟแช็กผ่าครึ่งแต่มีด้ามจับไว้ถือ  จากนั้น มันก็เอาไฟแช็กจุดไฟเผากระดาษที่หุ้มฟลอย  ไฟมันจะลุกเผาไหม้เฉพาะกระดาษ แล้วมันจะเหลือแต่ฟลอยเปล่าๆ  แต่ขั้นตอนนี้ค่อนข้างจะต้องใช้ความชำนาญเป็นพิเศษหน่อย  เพราะต้องรีบดับไฟก่อนที่มันจะเผาฟลอยไหม้ไปด้วย  หลังจากนั้น ไอ้แต้ง มันจะใช้ไฟลนฟลอยให้มันแห้งทั้งสองด้าน มันเรียกอุปกรณ์ชิ้นนี้ว่า “  เรือ...” ครับ อ้อ....ลืมบอกไป  ว่าไฟแช็กที่มันใช้  ต้องมีการ   โมดิฟายมาก่อนแล้ว   จะใช้ไฟแช็กแบบธรรมดาไม่ได้  เพราะไฟมันจะแรงเกินไป   ผมเห็นไอ้แมน มันถอดปลอกเหล็กที่หุ้มไฟแช็กออก  แล้วหมุนเบาไฟให้เบาที่สุด ไฟมันจะเบามาก  แต่มันยังไม่พอ  เพราะไฟที่เหมาะกับการเสพยาบ้าที่สุด  ต้องเป็นไฟลอย  ประมาณว่าเมื่อจุดไฟแช็กแล้ว ไฟมันจะลอยไม่ติดอยู่กับขั้วเลย  มันทำอย่างนี้ครับ มันเอากระดาษทรายฝนตรงหัวขั้วปล่อยแก๊ส ฝนให้รูมันเชื่อมเข้าหากัน จนเหลือช่องปล่อยแก๊สอยู่นิดเดียว  เมื่อจุดไฟแล้ว ไฟมันจะลอย  เหมือนดวงวิญญาณ อะไรประมาณนั้น ยังไม่หมดครับ ยังมีอีกวิธี ในกรณีที่ไม่มีกระดาษทราย  ก็ใช้วิธีแบบไอ้แต้ง  มันหันมองรอบตัว แล้วเหลือบไปเห็นไม้กวาด ที่ใช้กวาดบ้านทั่วไปนั่นแหละ เด็ดเอาก้านไม้กวาด มาหนึ่งก้าน แล้วเอาก้านไม้กวาดเสียบลงในรูที่ปล่อยแก๊สนั่นแหละ จากนั้น ก็หักก้านที่มันยาวเกินออก  แล้วจุดไฟแช็ก ไฟมันจะลุกไหม้ก้านไม้กวาดจนเหลือแต่ก้านที่เสียบอยู่ในรู  ส่วนนี้จะไม่ไหม้  แต่จะเป็นตัวอุดรูแก๊สให้ออกมาเบาที่สุด ไฟที่ได้ จะออกมาในลักษณะ ไฟลอย  และเป็นดวงเล็กๆ คล้ายเส้นตรง  และจะเหมาะกับการลนไฟดูดยาบ้าอย่างมาก  (   ไม่รู้ว่าใครเป็นคนคิดเทคนิคเหล่านี้นะ ไอ้แมนบอกว่า เค้าก็บอกต่อๆกันมาในพวกที่เสพยานั่นแหละ  น่าเสียดายนะ   ไอ้คนต้นคิดนี่ มันน่าจะเอาหัวสมองไปคิดสร้างสรรค์ในทางที่ดีกว่านี้เนอะ  ไม่น่ามาฉลาดในเรื่องชั่วๆเลย   ไม่แน่ มันอาจกลายไปเป็นนักประดิษย์ ชื่อดังไปแล้วก็ได้นะ  ผมว่า........)   
             .......เมื่อขั้นตอนในการเตรียมอุปกรณ์เสร็จสิ้น  ก็มาถึงขั้นตอนฆ่าตัวตาย  เอ๊ย....ไม่ใช่ .......ขั้นตอนวิธีเสพยาบ้า   มาถึงขั้นนี้  ผมเห็นทั้งไอ้ออด ไอ้แมน ไอ้แต้ง มันต่างคุยฟุ้ง ถึงยาบ้า  ประมาณว่า มันเป็นของธรรมดาของพวกมัน ดูท่าทางแต่ละคนมันเชี่ยวชาญกันทั้งนั้น  เห็นมันคุยกันแล้ว ไอ้ผมเองจะทำเป็นไม่รู้เรื่องก็กระไรอยู่  ก็...แหม เป็นถึงหัวหน้าวง  เรื่องแค่นี้ไม่รู้ได้ไง  ก็เลยทำเป็นอวดรู้ งูงูปลาปลาไปกับเค้าด้วย  ทั้งๆที่ไม่ได้รู้เรื่องอะไรกับเค้าเล๊ย...ในสถานการณ์อย่างนี้  เมื่อเห็นคนอื่นมองเป็นเรื่องธรรมดา  ความกังวลในตอนแรกของผมก็เลยค่อยๆคลายลงไป  ในใจตอนนี้ คิดว่า เออ.....คงไม่เป็นไรมั๊ง  ลองดูหน่อยคงไม่เสียหาย  เรามันเก่งอยู่แล้ว ของแค่นี้  มันคงไม่ทำให้เราติดได้หรอก  จะเป็นไรไป   เดี๋ยวพวกมันจะหาว่าเราใจปลาซิวเอาได้  ในที่สุด ในหัวผม ฝ่ายธรรมะ ก็แพ้น็อกต่อฝ่ายอธรรมไปเรียบร้อย  ผมตัดสินใจ เอาไงก็เอากันวะ...  ทำเป็นเท่ห์ จะหยิบเม็ดยาบ้ากลืนเข้าปากซักหน่อย ไอ้เพื่อนเวรมันร้องห้ามกันแทบไม่ทัน  นึกว่ามันหวังดี ไม่อยากให้เราเล่น ที่ใหนได้   มันบอกว่า ใหนคุยว่ารู้เรื่องไง   ยาบ้าสมัยนี้ใครเค้า-กัน  แล้วมันจะเตรียมอุปกรณ์กันไว้ทำบ้าอะไร.......  อายสิครับ  อาย  หน้าแตกกันเห็นๆ  พวกมันก็เลยได้รู้ว่า  ผมเสพยาบ้าไม่เป็น  ก็เลยมีการติวเสพยาบ้ากันยกใหญ่  ติวเตอร์ใหญ่ ไม่ใช่ใคร ไอ้แมนนิเฟอร์นั่นเอง  ( .....อันนี้เป็นชื่อเล่นเต็มๆของมัน  น่ารักมาก  ถ้าไม่ดูหน้าตาของมันที่โหดประมาณเผ่ากินคนที่ปาปัวนิวกีนีนะ.......)  
   ............วิธีการเสพยาบ้าที่ถูกต้องตามที่ติวเตอร์แมวเหมียวบอก  ไม่ใช่กิน อย่างที่ผมคิด  มันจะเริ่มโดยการ เอายาบ้ามาหนึ่งเม็ด วางบนไฟแช็ก  จากนั้น ใช้นิ้วโป้งกดยาบ้าลงกับไฟแช็ก  ตัวยาจะแตกเป็นสี่ส่วน  มันเรียกส่วนที่แตกเหล่านี้ว่า   ....ขา....   เออแฮะ....จริงของมัน    ม้าตัวนึง ก็ต้องมีสี่ขาถึงจะถูก  (    สมัยก่อนเค้าเรียกยาบ้า ว่ายาม้า เพราะอย่างนี้นี่เอง.......)    มันเอาส่วนที่แตกออกมาหนึ่งขา  ใส่ลงไปในเรือ  จากนั้น มันหันไปคว้าซองบุหรี่  ฉีกกระดาษซองบุหรี่ออกมาด้านนึง  แล้วใช้สองมือม้วนกระดาษนั้นเข้าหากัน  เอาน้ำลายแตะตรงปลายกระดาษนิดหน่อย มันจะทำหน้าที่คล้ายกาว เมื่อม้วนเสร็จ จะได้หลอดกระดาษที่เหมือนหลอดนมเล็กๆเหมือนหลอดดูดนมยาคูลท์  มาหนึ่งหลอด  ใช้กรรไกรตัดปลายแหลมบริเวณส่วนหัวและส่วนท้าย  ใช้ไฟลนให้แห้งซักหน่อย ก็จะได้อุปกรณ์ที่มันเรียกกันว่า  ...... หลอด ........(  แต่ผมว่ามันน่าจะเรียกว่า   ...พาย....มากกว่า    มีเรือ  มันก็น่าจะต้องมีพายใช่ป่ะ.......)  
     ...........หลังจากนี้  เราก็จะเข้ามาสู่ช่วงไคลแม็กซ์กัน    นั่นก็คือ  การเสพยาบ้าครับ  ติวเตอร์แมนนิเฟอร์บอกว่า  นี่จะเป็นวิธีดูดแบบเบสิค หรือขั้นพื้นฐานสำหรับมือใหม่อย่างผม  ซึ่งจะทำให้ได้รสชาติของยาบ้าแบบเต็มๆ   แล้วมันก็เริ่มสาธิตให้ผมดู   มันเอาหลอดคาบไว้ที่ปาก  มือขวาจับหางเรือที่มียาบ้าอยู่หนึ่งขาเอามาถือไว้   มือซ้ายจุดไฟแช็กที่เป็นไฟลอย เอามาลนที่ไต้เรือที่มันถือ ประมาณว่ากำลังลนน้ำมันพรายจากศพยังไงยังงั้นเลย   แล้วสิ่งมหัศจรรย์ก็เกิดขึ้น ยาบ้าหนึ่งขาที่อยู่ในเรือ ตอนแรก  ผมคิดว่ามันจะไหม้ไฟ  แต่ไม่ครับ  มันกลับละลายเป็นน้ำสีดำสนิท ใหลเป็นทางยาวอยู่ในเรือ  และตรงที่เป็นน้ำสีดำนั่นแหละ  ไอ้แมนจะเอาไฟลนจนมันระเหยเป็นควันขึ้นมา  จากนั้นมันก็ยื่นปากที่คาบหลอดไว้  ไปดูดเอาควันเหล่านั้นเข้าปาก โดยไม่ให้ลอยหลุดรอดไปได้  มันสูดควันทุกอณูเข้าไปในปอด  โดยใช้วิธีเดียวกับการสูบบุหรี่นั่นแหละครับ  จะต่างกันตรงที่  สูบบุหรี่จะพ่นควันออก  แต่เสพยาบ้าจะสูดควันเข้า  มันทำยังกะควันมีค่าอย่างกับทองคำ  พอเห็นไอ้แต้ง ดูดควันไม่หมด  มันก็ด่าว่าเสียดายของ  (    แค่ควันเนี่ยนะ  เดี๋ยวกูจุดไฟเผาบ้านให้ก็ได้  จะได้สูดควันเต็มๆ  ผมคิดในใจนะ.....)   หลังจากสูบควันเข้าไปแล้ว  ก็กักเก็บควันไว้สักพัก เหมือนกับสูบบุหรี่ก็ตรงนี้แหละครับ  คือต้องให้ควันมันเข้าไปสะสมทำลาย ปอด ตับ ม้าม ไต  ฯลฯ   ให้ทั่วถึงซะก่อน แล้วค่อยๆพ่นควันออกมาอย่างช้าๆ    ผมเห็นหน้าตาพวกมันเปี่ยมสุขกันซะเหลือเกิน  ได้ยินเสียงไอ้แต้ง ร้องซี๊ดส์ ๆ เหมือนกินของเผ็ดเข้าไป  นึกว่ามันเป็นอะไร  ติวเตอร์แมนนิเฟอร์บอกว่า  เค้าเรียกว่าอาการ ......ดีด.....แสดงว่าของเค้าดีจริงๆ ผมค่อนข้างงงในคำๆนี้  ก็ได้คำตอบจากติวเตอร์แมนว่า  อาการดีดเนี่ย มันหมายควาย  เอ๊ย.....หมายความว่า เป็นคำที่ใช้เรียกอาการของพวกที่เสพยาบ้า ที่เสพแล้วยาเริ่มออกฤทธิ์  เค้าเรียกว่า...ดีด  แต่ละคนจะดีดไม่เหมือนกัน  บางคนก็ขยันทำนู่น ทำนี่อย่างเอาเป็นเอาตาย อย่างไอ้แมนเวลามันดีด มันจะซ่อมเครื่องไฟฟ้าอะไรของมันอยู่นั่นแหละ   มันจะมีบัดกรี ที่เค้าใช้เชื่อมตะกั่วแผงวงจรไฟฟ้าอยู่อันนึง  วันใหนที่มันเสพยาเข้าไปแล้วดีด มันจะนั่งบัดกรีตะกั่วซ่อมเครื่องไฟฟ้าทั้งวัน  ซ่อมจากของที่มันยังดีดีอยู่จนพัง  แล้วจากนั้นก็ซ่อมของที่มันทำพังให้กลับมาดีเหมือนเดิมอีก  แล้วก็ซ่อมจนพังแล้วก็ซ่อมจนดี  วนเวียนอยู่อย่างนี้ทั้งวัน นั่งบัดกรีจนตะกั่วหมดไปไม่รู้กี่หลอด...  ถามมันว่า   แล้วไม่เซ็งเหรอ.... นั่งซ่อมทั้งวันอย่างนี้   มันบอกว่าไม่เลย  จิตใจมันจะจดจ่ออยู่แต่กับสิ่งที่ทำอยู่ตลอด จะรู้สึกเพลินอย่างไม่รู้ตัว  สมองจะตื่นตัวอยู่ตลอดเวลา ด้วยเหตุนี้ สมัยก่อน  เค้าถึงเรียกยาบ้า ว่า  ยาขยัน  พอขยันทำงาน แล้วมันยังสนุกคึกคักอย่างกับม้าคะนอง คนเค้าเลยเปลี่ยนไปเรียกชื่อใหม่ว่า  ยาม้า  แต่พอกินไปมากๆเข้า  สมองก็ได้รับการกระตุ้นบ่อยครั้งจนเกินไป ทำให้สมองทำงานเกินกำลังเกินไป  จนทำให้คนเสพเกิดอาการคลุ้มคลั่งเหมือนคนบ้า   เค้าก็เลยเปลี่ยนชื่อมาเรียกมันว่า  ยาบ้า  คือกินแล้วทำให้บ้า  คนจะได้ไม่กล้ากินกัน......ผมหันไปถามมันว่า  รู้อย่างนี้  แล้วยังจะเสพอีกเหรอ   ไอ้แมนบอกว่า  ของพรรค์นี้ มันอยู่ที่คนเสพ   อย่างไอ้พวกที่มันกินแล้วบ้า นั่นคือพวกที่ไม่รู้จักพอ  เสพมากจนเกินขนาด  แต่อย่างไอ้แมนมันจะเสพแบบมีลิมิต  เสพพอประมาณ  เสพเพื่อให้มีประโยชน์   มันมีเหตุผลที่น่าฟังอยู่อย่างว่า  ของทุกอย่าง มันมีทั้งคุณและโทษเหมือนกันหมดแหละ  ยกตัวอย่าง ข้าวปลาอาหารที่เรากินทุกวัน มันก็มีประโยชน์ต่อร่างกาย  อันนี้ทุกคนรู้ว่ามันเป็นของดีมีประโยชน์  แต่ถ้ากินมากไป เราก็จุกท้อง ท้องเสีย หรือปวดท้องเอาได้เหมือนกัน เผลอๆ กินเข้าไปมากๆ กลายเป็นคนอ้วน คราวนี้ก็จะมีแต่โรคถามหา  เดี๋ยวโรคหัวใจ โรคอ้วน ความดัน ฯลฯ  ดีไม่ดี อาจท้องแตกตายอย่างชูชกเอาได้เหมือนกันนั่นแหละ    มันย้อนถามผมกลับมาว่า  ถ้ามีมีดอยู่หนึ่งเล่ม  จะเลือกเอาไปทำอะไร  จะเอาไปทำกับข้าว หั่นปลา สับหมู  หรือจะเลือกเอาไปแทงคนตายล่ะ   เลือกจะใช้คุณประโยชน์หรือโทษจากมีดเล่มนั้น...........?? 
                   ..................อา.....อึ้งครับ   ไม่ใช่อึ้งเพราะตอบคำถามไม่ได้    แต่อึ้งในคำถามของไอ้แมนมากกว่า  เออ....จะว่าไป  มันก็จริงของมัน  บางที   คนเรามักจะตัดสินอะไรตามกฎเกณท์ และเชื่อในสิ่งที่คนส่วนมากเชื่อกัน  โดยที่บางครั้งเราก็ไม่รู้  ว่าสิ่งนั้นมันดี  หรือไม่ดี จริงหรือเปล่า  เราก็มักจะเชื่อและสรุปไปตามๆที่คนส่วนใหญ่เชื่อ และไม่ยอมมอง ในอีกด้านของสิ่งนั้น ไม่เปิดใจมองในอีกแง่มุมของมัน  ปิดตา ปิดหู ไม่ดู ไม่ฟัง และด่วนสรุปเอาตามที่เค้าว่ากันเท่านั้น.........  อืมห์........แล้วสิ่งนี้ล่ะ   ยาบ้า......  มันเป็นสิ่งไม่ดี อย่างที่ใครเค้าพูดกันจริงเหรอ......แล้วถ้ามันไม่ดีจริง      ทำไมถึงมีคนเสพยาบ้ากันนัก..........อืมห์....แล้วเราจะรู้ได้ไง ว่ามันดีหรือไม่ดี.......  หลากหลายคำถาม ที่มันเกิดขึ้นในใจผม  มันทำให้เกิดความอยากรู้ อยากเห็น และอยากลองขึ้นมา......ไม่มีใครสั่งให้ผมเสพ   ไม่มีใครบังคับให้ผมลอง  แต่มันเป็นใจของผมเองที่ต้องการตอบคำถามเหล่านั้น......หลังจากที่นั่งมองดูมันเสพยาบ้ากันอยู่  ยาบ้าเม็ดแรกหายเข้าไปในปอดของพวกมันหมดแล้ว  มันกำลังแบ่งขายาบ้าเม็ดที่สอง........นาทีนั้น  เหมือนมีอะไรบางอย่างดลใจ  ความกระหายใคร่รู้  หรือความอวดดีของผมกันแน่  ที่ทำให้ผม ตัดสินใจ อยากที่จะลองเสพยาบ้า............. ผมขอไอ้แมนเสพบ้าง...... โดยหารู้ไม่ว่า การอวดดีในครั้งนั้น มันจะกลายเป็นการเล่นกับความตาย...........  ผมกำลังจะเคาะประตูนรกโดยไม่รู้ตัว ........!!??............
comment8:บทที่สี่ - ที้งชีวิต
   ................ไอ้แมนยื่นเรือที่ใส่ยาบ้ามาให้ผม   ผมมองดูมันอีกครั้ง  เม็ดยาสีส้มที่แตกตัวมาหนึ่งขามาลอยอยู่ในเรือข้างหน้าผม   กลิ่นมันยังคงแรงและค่อนข้างเย้ายวนใจอยู่เหมือนเดิม  จะว่าเหม็นก็ไม่เหม็น  กลิ่นมันออกจะหอมแปลกๆ เหมือนกลิ่น ก.ย 15  อย่างที่ผมบอกในตอนแรก  ไอ้แมนบอกวิธีการเสพกับผมอีกครั้ง  และย้ำว่าให้สูดควันเข้าไปให้หมด อย่าให้เสียของ  เพราะควันเหล่านั้นนั่นแหละ  ที่เป็นพระเอกของงานนี้  มันจะเป็นตัวยาที่จะเข้าไปกระตุ้นสมอง และจะทำให้เรามีความสุข  แต่ด้วยความเป็นมือใหม่  ไอ้แมนยังไม่วางใจให้ผมลนไฟเอง  มันให้ผมจับเฉพาะด้ามจับของเรือ   ผมเอาหลอดมาคาบไว้ จ่อไปตรงที่ตัวยา  ในใจผมรู้สึกตื่นเต้นเหมือนเด็กได้ของเล่นใหม่ยังใงยังงั้น  เมื่อทุกอย่างพร้อม  ผมพยักหน้าให้ไอ้แมนลนไฟให้ ........เสียงไฟแช็กดังแชะ  ไฟลอยขึ้นมา ตัวยากำลังละลายกลายเป็นน้ำสีดำและลอยเป็นควันลอยขึ้นมา...........ผมยื่นหน้าเอาปากที่คาบหลอดอยู่นั่น  ดูดควันทั้งหมดเข้าไปในปอด........แต่ด้วยความที่เป็นมือใหม่  ผมสำลักควันออกมาเมื่อสูดควันเข้าไปได้สักพัก  ปล่อยควันให้หลุดลอยไปเป็นโขมง    จนไอ้แมนดับไฟแช็กแทบไม่ทัน..........แต่แค่นั้น  มันก็เพียงพอที่จะทำให้ผมรู้สึกได้ถึงรสชาติของมัน........อา...พระเจ้า!!       ...มัน......คือมันยังไงดีล่ะ.......  รสชาติของมันไม่เหมือนกับบุหรี่ที่เราสูบกันนะ    มันอร่อยกว่านั้น มันหวานกว่า และไม่แสบคอเหมือนบุหรี่  และที่สำคัญ  กลิ่นมันหอมเป็นยิ่งนัก  มันไม่หอมแปลกๆแล้ว มันหอมจริงๆ  หอมจนผมอดใจไม่ใหวที่จะขอลองเสพต่อ    คราวนี้ผมบอกกับไอ้แมนว่า  จะไม่ปล่อยให้เสียของแน่ๆ    มันจุดไฟแช็ก อีกครั้ง  หนนี้ ผมตั้งใจจะไม่ปล่อยให้ควันหลุดลอยไปแม้แต่นิดเดียว  มันค่อยๆลนไฟไต้เรือ  จนน้ำดำระเหยเป็นควัน  ผมสูดควันเหล่านั้นเข้าไปอีกครั้ง สูดทุกอณู  สูดจนน้ำดำมันระเหยแห้งไปจนไม่มีควันแล้ว  ผมก็กลั้นลมหายใจ  กักเก็บควันเหล่านั้น ให้มันซึมซาบเข้าไปในร่างกายอย่างเต็มคราบ   สักพักก็พ่นควันออกมา..........อา........นี่หรือที่เค้าเรียกกันว่า  ยาบ้า  นี่หรือที่เค้าว่ากันว่าไม่ดี  นี่หรือที่คนเค้าชอบเสพกัน............
     ..................ผมนั่งเงียบเพื่อซึมซับกับรสชาติของยาบ้าอยู่ซักพัก  ไม่นานนัก ผมก็รู้สึกได้เลยว่าผมเริ่มรู้สึกกระชุ่มกระชวย   มันคึกๆยังไงบอกไม่ถูก  รู้สึกสนุกๆ อารมณ์ดีขึ้นมาซะเฉยๆงั้นแหละ  และที่สำคัญ ผมส่งเสียงซี๊ดซ๊าดเหมือนไอ้แต้งมันแล้ว   ผมดีดแล้วครับ..........  ไอ้พวกเพื่อนๆ พอมันเห็นผมดีด  มันก็หัวเราะกันร่า  มันขำกันยกใหญ่ บรรยากาศเริ่มคึกคักขึ้นมาทันที  ผมรู้สึกชอบบรรยากาศและอารมณ์แบบนี้ซะแล้ว  ไอ้แมนถามผมว่าเป็นใง  เป็นอย่างที่มันบอกหรือเปล่า  ผมพยักหน้าแทนคำตอบ ดูเหมือนมันจะพอใจกับคำตอบที่ได้ จากนั้น  มันเดินไปที่หัวเตียง เปิดลิ้นชักแล้วหยิบอะไรขึ้นมาบางอย่าง  เป็นขวดแก้วเล็กๆขนาดคล้ายๆขวดเหล้าแบล็คจำลองเห็นจะได้ มีน้ำใส่อยู่ในนั้นครึ่งหนึ่ง ลักษณะพิเศษอีกอย่างก็คือ  ด้านหน้าขวด มันจะเจาะรูแล้วใส่ ท่ออลูมีเนียมเล็กๆรูปตัว U   ที่คนแก่ๆเค้าเอาไว้สูด” ยานัตธ หมอมี”กันนั่นแหละ    ด้านบนจะมีหลอดคล้ายหลอดไว้ดูดน้ำ      มันเรียกสิ่งนั้นว่า......โจ๋........     มันบอกว่าอันนี้ใช้สำหรับเป็นตัวกรองควันและของเสียออกจากตัวยาอีกชั้นนึง  ซึ่งจะช่วยทำให้ร่างกายไม่ดูดซับของเสียจนมากไป  อันนี้เหมาะสำหรับนักเสพมืออาชีพ ที่มักจะเสพยาบ่อย   เสพทุกวัน หรือเสพทีละมากๆ ( ร่างกายจะได้ไม่โทรม  มันว่างั้น....)     ว่าแล้วมันก็สาธิต วิธีเสพแบบใช้โจ๋  โดยมันจะเปลี่ยนจากคาบหลอด มาเป็นคาบโจ๋แทน  นอกนั้นวิธีการเหมือนเดิมทุกอย่าง   แต่มันต่างกันอย่างนึงครับ คือควันมันจะไม่ผ่านเข้าสู่เราโดยตรง  แต่มันจะผ่านเข้าท่อหมอมีก่อน  จากนั้นควันมันจะถูกดูดลงไปในน้ำที่มีอยู่ในโจ๋นั้น  พอควันลอยผ่านน้ำจนเสียงดังปุดๆ เหมือนเสียงน้ำเดือดแล้ว  มันก็จะลอยขึ้นสู่หลอดด้านบนที่ไอ้แมวมันคาบอยู่อีกต่อหนึ่ง  จากนั้น ก็สูดควันเข้าร่างกาย กักไว้ซักพัก  แล้วพ่นออกมาตามปกติ ก็เป็นอันเสร็จพิธี   มันบอกว่า  วิธีนี้เรียกว่า การผ่านน้ำ ดูดแบบผ่านน้ำ.........
........ หลังจากอวดอ้างสรรพคุณการใช้แล้ว   มันก็ส่งโจ๋ให้ผมลอง  ซึ่งผมก็ไม่ปฏิเสธอยู่แล้ว ..........เมื่อผมเสพยาผ่านโจ๋   ความรู้สึกที่รู้สึกได้เลยคือ  รสมันจะนิ่มนวลขึ้น  กลิ่นมันจะหอมเย็นๆ  และ คอจะไม่รู้สึกแห้งเหมือนตอนเสพผ่านหลอด  อร่อยกว่าเดิมจริงๆ  แต่เสียอย่างเดียว  มันไม่สะใจเหมือนดูดผ่านหลอดเท่านั้นเอง..............
                       ..........................วันนั้นผมได้รู้จักกับยาบ้าอย่างเป็นทางการ   จริงอย่างที่ไอ้แมนมันบอก  ผมรู้สึกสนุกๆ และคึกคักเป็นพิเศษ  แย่งกันจัดสคริปต์เพลงกับไอ้แต้งกันใหญ่  มุขเมิ๊ก  ก็ใหลมาจากใหนนักก็ไม่รู้ ฮากระจาย  วันนั้นผมมีแต่เสียงหัวเราะ  และอารมณ์ดีอย่างมาก  มันไม่น่าเชื่อจริงๆนะ  แค่ยาบ้าไม่ถึงเม็ดที่ผมเล่น  มันทำให้ผมมีความสุขถึงเพียงนี้เชียวหรือ  และที่สำคัญ  มันทำให้ผมรู้สึกติดใจมันเข้าแล้วสิ   ถึงจะบอกกับตัวเองในใจว่าตั้งใจจะแค่ลองเท่านั้นก็เถอะ........................
              ..........คืนนั้น  ทุกสิ่งทุกอย่าง  มันช่างราบรื่นไปเสียหมด  เราเล่นดนตรีกันด้วยความสนุกสุดๆ  กระโดดโลดเต้นอย่างกับกำลังเล่นคอนเสริต์   เราไม่สนว่าวงที่เล่นก่อนหน้าเรา เค้าจะเล่นดีอย่างไร  ไม่แคร์ว่าแขกจะมองเราอย่างไร  รู้แต่เพียงว่า เพลงที่เรากำลังเล่น มันช่างเพราะจริงๆ  เพลงมันส์ ก็มันส์มากๆ   แต่ถ้าใครสังเกตุ จะรู้ได้เลยว่าคืนนั้น  ผมคึกจนดูผิดปกติ  มันส์เสียจนเกินเพลง  เพลงช้าก็โยก เพลงเร็วก็เต้น  จนไอ้แมนมันแซวผมว่า ดีดเหลือเกินนะ  แล้วมันก็หัวเราะ  บรรยากาศคืนนี้ไม่เหมือนบรรยากาศของหลายๆคืนที่ผ่านมา  ผมเห็นอะไรมันก็สดไสไปหมด.........   ผมมีความสุขจัง............
                  ...................คืนนั้น  ผมกลับมาห้องด้วยอารมณ์ที่ดีเป็นยิ่งนัก  และมีความรู้สึกอยากเล่นกีตาร์เป็นพิเศษ  ไม่มีความง่วง หรือเหนื่อยล้าให้เห็นเลย   มันกระปรี้กระเปร่า จนไม่อยากนั่งหรือนอนอยู่เฉยๆ  ผมนั่งเล่นกีตาร์  นั่งแกะเพลงที่ชอบ  น่าแปลก  เพลงที่ผมเคยแกะไม่ได้  หรือว่าแกะยาก  คืนนั้น มันแกะง่ายมากเลย  มันไม่ยากอย่างที่เคย  ผมไม่เคยรู้สึกสนุกกับการแกะเพลงเท่าครั้งนี้เลย  ผมเพลินอยู่กับการเล่นกีตาร์จนถึงเช้าตั้งแต่เมื่อใหร่ไม่รู้   มันเหมือนเวลาผ่านไปแป๊ปเดียวเอง  ผมยังไม่ง่วงเลย  ก็เลยออกไปกินข้าวเช้า ก่อนที่จะกลับมาเล่นกีตาร์อีก  ไม่รู้ทำไม  วันนั้นทั้งวัน ผมง่วนอยู่กับการเล่นกีตาร์ทั้งวัน โดยไม่หลับไม่นอนเลย  ไม่มีความรู้สึกง่วงหรือเพลียกับผมเลย   เมื่อถึงเวลาทำงานผมก็ไปทำงานทั้งๆที่ยังไม่ได้นอนเลยทั้งคืน    และเมื่อผมไปเล่าให้เพื่อนที่วงฟัง  มันก็ขำกันใหญ่  ไอ้แมนบอกว่าผมมันยังมือใหม่อยู่   อาการดีดมันก็เลยดีดเต็มที่  เดี๋ยวอีกสักพักก็ชินไปเอง  ผมเล่าให้มันฟังถึงเรื่องที่ผมเล่นกีตาร์ทั้งคืนให้มันฟัง   มันบอกว่า แล้วรู้เคล็ดลับที่....ไอ้โย่ง.....มันเล่นกีตาร์เก่งหรือเปล่าล่ะ  ....ไอ้โย่ง.....ชื่อนี้กระตุกต่อมความอยากรู้ของผมขึ้นมาทันที  ทำไมจะไม่สนใจล่ะ   ในเมื่อมือกีตาร์รุ่นเดียวกับผม  ไม่มีใครโดดเด่นเท่าผมในตอนนั้นเลย  .....(   ไม่ได้โม้นะ   ใครๆเค้าก็ซูฮกผมกันทั้งนั้น.....ในตอนนั้นนะ......)     แต่วันหนึ่ง  หลังจากที่ผมเล่นดนตรีเสร็จ  กำลังจะเดินไปเข้าห้องน้ำ  ผมก็กลับต้องสะดุดกึ๊ก เมื่อได้ยินเสียงกีตาร์ของวงที่เล่นอีกร้านหนึ่ง   .......โอ้โหเฮะ  ทำไมมันเล่นเคลียร์อย่างนี้วะ    ในช่วงนั้นเป็นกระแสที่เพลงร็อกเป็นที่นิยมมาก   และเพลงที่ถือว่าเล่นยากมากๆ  ก็ต้องนี่เลย   หิน  เหล็ก  ไฟ.......น้อยคนนักที่จะเล่นได้เคลียร์และเล่นสปีดปิ๊คกิ๊งได้เหมือน  พี่ป๊อป  หิน  เหล็ก  ไฟ.....มือกีตาร์ฮีโร่ของใครหลายคนในยุคนั้น   ขนาดผมยังเล่นไม่เคลียร์ไม่ชัดและไม่เหมือนเลย.........(   น่าแปลกเหมือนกันนะ  ที่คนไทยสมัยนั้นเค้าวัดคนที่เล่นกีตาร์ว่าคนที่เล่นเก่ง คือคนที่แกะเพลงเหมือนที่สุด  แต่กลับมองว่าคนที่เล่นad-lib หรือการที่สามารถเล่นบายฮาร์ทได้  คือการเล่นมั่ว  อืมห์........น่าแปลกนะ  หรือว่าสังคมไทยเค้าสอนให้เก่งเฉพาะการลอกเลียนชาวบ้านชาวช่อง  หรือก๊อปปี้เค้า  แต่ไม่ได้สอนให้เราคิดเอง ทำเองเลย อะไรก็ลอกเค้าตลอด  มิน่า ทุกวันนี้  เทปผี ซีดีเถื่อนถึงเกลื่อนเมือง........อืมห์.....แล้วเราคิดเองเออเองอย่างนี้จะผิดหรือเปล่าหว่า...??....)   แต่นี่เค้าเล่นชัด และเคลียร์มากๆ  จนผมอดใจที่จะเดินเข้าไปแอบมองไม่ได้   ขนลุกครับ.....ไม่ได้ปวดท้องขี้    แต่ขนลุกเมื่อเห็นมือกีตาร์ที่กำลังโซโล่อยู่   ดูอายุอานามน่าจะรุ่นเดียวกับผม  แต่ฝีมือสิครับ  ....ผิดกับอายุเลย   ทั้งลีลาท่าทางที่บอกได้เลยว่า  มันแน่มากๆ การโซโล่ การสวีปปิ๊คกิ้ง ลูกจิ้ม ฯลฯ  ทุกอย่าง บอกได้เลย  ว่าฝีมือมันเหนือกว่าทุกคนในย่านนั้นได้เลย  รวมทั้งเหนือกว่าผมด้วย.......หลังจากที่มันเล่นเสร็จ  ด้วยความที่เห็นใครดีกว่าไม่ได้  มันต้องมีการลองเชิงกันหน่อย   ผมจึงเข้าไปทำความรู้จักกับมัน  มันชื่อ  โย่ง  ครับ......   รุ่นเดียวกับผมจริงด้วย  แต่การพูดการจาของมันอย่างกับลูกผู้ดีมาเกิด  มันจะพูดจาสุภาพมาก  เรียกผมว่า  คุณมด ตลอด......  แหม .....ไอ้เราก็นะ  เค้ามาดีอย่างนี้  เราจะไปกูกับเค้ามันก็ใช่ที่  ผมก็เลยเรียกมันว่า  คุณโย่ง.......จากการที่ได้คุยกัน   ทำให้ผมรู้สึกได้เลยว่า  คนๆนี้  ไม่เหมือนมือกีตาร์ส่วนใหญ่ที่ผมรู้จัก   คุณโย่งถ่อมตัวมากๆ  และคุยสนุก ไม่มีการคุยโวโอ้อวดอย่างมือกีตาร์คนอื่น  ทำให้ผม  ซึ่งตอนแรกตั้งใจจะมาท้าทายซะหน่อย   ก็เลยกลายเป็นการเข้ามาตีสนิทกันไปแทน  เราคุยเข้าขากันอย่างมาก  ผมรู้สึกชื่นชมในความสามารถของผู้ชายคนนี้อย่างมาก  ยอมรับอย่างไม่อายเลยว่าผมสู้มันไม่ได้จริงๆ   คุณโย่งทำให้ผมอดทึ่งและอดสงสัยไม่ได้ว่า เค้ามีเคล็ดลับอะไรถึงได้เล่นเก่งอย่างนี้ .......จนในที่สุด  วันนี้ เมื่อไอ้แมนมันบอกผมทำให้ผมถึงบางอ้อ  .....(   ลืมบอกไป  ไอ้แมนนี่แหละครับ  ที่เป็นเพื่อนกับคุณโย่ง และเป็นเหมือนกับคนปลุกปั้นคุณโย่ง  เข้าสู่วงการเล่นดนตรีกลางคืน  อันนี้  คุณโย่ง บอกผมเอง....แต่แหม  พูดก็พูดเถอะ  ทำไมต้องเรียกคุณโย่ง คุณมด กันอยู่ได้วะ  มันรู้สึกกระแดะ ยังใงไม่รู้สิเนาะ.......เพื่อนกัน พูดกูไปเลยก็ได้........)
          .............คุณแมน   เอ๊ย......ไม่ใช่    ไอ้แมนบอกว่า  รู้มั๊ย ที่ไอ้โย่งมันเก่งขนาดนี้  ก็เพราะยานี่นั่นแหละ    เฮ๊ย.....จริงดิ    นี่ไอ้คุณโย่งมันก็เล่นด้วยเรอะ  ไม่น่าเชื่อ  ไอ้แมนมันเล่าให้ฟังว่า   เมื่อก่อนมันเล่นอยู่วงเดียวกับไอ้โย่งนี่แหละ เวลาเล่นดนตรีเสร็จ  มันก็จะแวะมาเล่นยาบ้ากันที่บ้านไอ้แมน  แล้วพอไอ้โย่งมันดีด  มันก็จะเอากีตาร์ขึ้นมาเล่น  ศึกษาทางเดินคอร์ด  ใล่สเกล  แล้วก็ฝึกสปีดปิ๊คกิ้ง  จนมันเก่งมาจนถึงทุกวันนี้  แล้วมันยังบอกผมอีกว่า  พวกนักดนตรีต่างประเทศที่ดังๆเก่งๆ  เค้าก็มักจะเสพยากันทั้งนั้นแหละ  จิมมี่ เฮนดริกซ์  ,  เคิรท์  โคเบน , แสลช  ฯลฯ  มันยกตัวอย่างนักดนตรี  และวงดนตรีต่างๆ  ที่เกี่ยวข้องกับยาเสพติดมาให้ผมฟัง   มันบอกอีกว่า  เคยได้ยินเรื่องที่เค้าว่ากันว่านักดนตรี  ถ้าอยากจะเก่ง ต้องขายวิญญาณให้กับซาตานหรือเปล่า  นั่นแหละ  มันหมายถึง  อย่างนี้แหละ  ถ้าอยากมีจินตนาการที่ดีกว่าคนอื่น อยากเก่งกว่าคนอี่น  มันก็ต้องแลกด้วยการเสี่ยงใช้ยาเสพติด  ซึ่งมันจะทำให้เราได้มาซึ่งจินตนาการเกินกว่าที่คนอื่นคิด  แต่บางครั้งมันอาจจะเกิดผลเสียมากกว่าผลดีก็ได้  ถ้าเราใช้มันจนเกินขนาด........
comment9:................ผมไม่ได้ฟังมันจนจบหรอกครับ  ผมรู้แค่ว่า  ไอ้โย่ง มันเก่งเพราะยาบ้านี่เอง  นั่นทำให้ผมเกิดความคิดอะไรบางอย่างอยู่ในใจ  และไม่ได้สนใจด้วยซ้ำที่ไอ้แมนมันเล่าให้ฟังถึงผลเสียที่จะตามมาที่เกิดจากการใช้ยา   ตอนนี้ผมเฝ้ารอเวลาที่จะเล่นดนตรีที่แรกให้ถึงไวไว   เพื่อจะได้ไปเล่นยาที่บ้านไอ้แมนต่อด้วยความตื่นเต้น........ถ้าตอนนั้นผมมีสติสักหน่อย  ผมน่าจะรู้สึกตัว  ว่าตอนนี้  ผมติดยาบ้าแล้วครับ.....!!!!!      น่าตกใจนะ   ก็ใครล่ะจะไปคิด  ว่ายาบ้าไม่ถึงเม็ด  มันจะสามารถทำให้คนอย่างผมซึ่งก็ดูน่าจะเป็นคนมีความคิด   ติดยาได้    ผมไม่ได้รู้ตัว และไม่ได้คิดเลยซักนิดว่าผมกำลังติดยา  ผมคิดแต่ว่ากูอยากเก่ง กูอยากเก่ง........และอยากจะเล่นดนตรีที่แรกให้เสร็จเร็วๆ    เพื่อที่จะได้ไปเสพยาบ้า   ใจผมคิดถึงแต่ยาบ้า  ราวกับคิดถึงผู้หญิงที่ตนรักและเฝ้ารอเวลาที่จะได้เจอกันเท่านั้นเอง...............
..................... และแล้วเวลาที่ผมรอคอยก็มาถึง  เราเล่นดนตรีที่แรกเสร็จแล้ว  คุณเคยเห็นหมาเวลามันดีใจตอนเจอเจ้านาย  หรือตอนกำลังจะได้กินกระดูกไก่ของโปรดมั๊ย......นั่นคืออาการของผม  มันลิงโลด  มันตื่นเต้น  มันดีใจ   นี่ถ้าผมมีหาง   หางผมก็คงกำลังกระดิกดิ๊กๆ อยู่แน่ๆ   ............เมื่อถึงบ้านไอ้แมน  ผมพยามเก็บอาการ  ไม่ให้ดูลนลานจนเกินไป   แต่กระนั้น  ท่าทางมันก็ดูกระวนกระวายอยู่ดี      เมื่อเข้าไปห้องไอ้แมน  (     ลืมบอกไปครับ  ว่าห้องไอ้แมนมันจะแยกออกมาจากบ้านใหญ่อีกที  พ่อแม่ไอ้แมนเค้าจะอยู่กันที่บ้านใหญ่   ส่วนไอ้แมนมันจะแยกมาอยู่ที่ห้องเล็กห้องนี้   และมันก็เป็นทำเลที่ดีพอที่จะให้พวกเรามาทำตำบอนกัน     ฉะนั้น  ท่านไม่ต้องสงสัย ว่าทำไมพ่อแม่ไอ้แมนเค้าไม่ว่าเอาบ้างเลย......)       ผมก็ทำเป็นเหมือนไม่ได้สนใจอะไร    แต่ดูท่าไอ้แมน มันก็ไม่ได้สนใจอะไรเหมือนกัน   ต่างคน ต่างหาที่พักผ่อนกันตามอัธยาศัย  ไอ้แต้งเรียกผมไปจัดสริปต์  แต่นาทีนั้น  ผมไม่มีอารมณ์จะจัดสคริปต์หรอก    ผมทำทีถือวิสาสะไปเปิดลิ้นชักไอ้แมน หยิบโจ๋ขึ้นมาซะงั้น   ความอยากทำให้ผมหน้าด้านและไม่รู้จักมารยาทซะแล้ว  ผมชูโจ๋ให้ไอ้แมนดู  เหมือนเป็นการถามอยู่นัยๆ    ว่าไม่เล่นไอ้นี่กันก่อนหรือ      ไอ้แมนดูเหมือนรู้ว่าผมต้องการอะไร    แต่มันกลับหัวเราะ     มันบอกว่า  ยาไม่มีแล้วโว๊ย.....หมดแล้ว   คำตอบนี้ ทำให้ผมแทบเข่าทรุด   เกิดรู้สึกหมดอาลัยตายอยากขึ้นมาทันที  อารมณ์ประมาณลุ้นหวยเลขท้าย2ตัว  ให้ออก 48 แต่มันกลับออก 49 ซะอย่างงั้น   เซ็งอย่างบอกไม่ถูก  แต่ก่อนที่ผมจะรู้สึกแย่ไปกว่านั้น  ไอ้แมนมันก็มีทางออกให้ผม  จะเอายาใช่ป่ะ  มันถาม   ก็.....เออ   สิวะ  ไม่น่าถาม  อ้าว  แล้วแบมือทำไม.......ไอ้แมนมันแบมือเหมือนจะขออะไรบางอย่างจากผม  มันบอกว่าเผอิญมันไม่ใช่โดเรมอน อยากได้อะไร ก็ล้วงเอาจากกระเป๋าวิเศษ  ของไม่ใช่มันจะผลิตได้เอง  มันต้องซื้อโว๊ย......อ้าว.....แล้วก็ไม่บอกแต่แรก   ผมควักแบงค์ 50 ให้มัน  ไอ้พวกเพื่อนมันขำกันใหญ่  บอกว่าจะเอาซื้อก๋วยเตี๋ซยวหรือใง   แค่นี้ไม่พอหรอก      ยาบ้าเม็ดนึง (    ในตอนนั้นนะ......   )  มันขายกันเม็ดละ 80  ครับ   เฮ๊ย....จริงดิ    เม็ดเล็กๆ  แค่เนี๊ยนะ.......แต่เอาวะ  อยากเล่นเต็มที่แล้ว  ผมก็เลยควักแบงค์ร้อยให้มันไป  นึกว่าผมจะเอาคนเดียว  ไอ้แต้งกับไอ้ออด ก็เอากับผมด้วย  แหม.....ไอ้เวร   แล้วทำมาฟอร์มกันนะพวกเอ็ง.......   ไอ้แมนรับเงินจากพวกผมไป   มันบอกว่า เดี๋ยวกูมา   แล้วมันก็ปั่นจักรยานไปหน้าปากซอยบ้านมัน  หายไปกับความมืด ไม่ถึง 20 นาที  มันก็กลับมา 
 โห....นี่มันไปซื้อข้าวผัดกระเพราหรือใง  ทำไมมันเร็วนัก  ผมคิดในใจ  แต่ช่างมันเหอะ  มันมาเร็วก็ดีแล้ว   วันนี้ผมได้เรียนรู้วิธีลอกกระดาษฟลอยด์อีกแบบ   นั่นคือการนำเอากระดาษฟลอยด์ที่ตัดเป็นแผ่นสี่เหลี่ยมเล็กๆเท่ากับไฟแช็ก เอาไปแช่น้ำ  แช่ให้กระดาษเปียกให้ทั่วถึง  จากนั้น ก็เอานิ้วถู จนกระดาษลอกออกมาจากฟลอยด์ แล้วเอาไฟลนให้แห้งทั้งสองด้านอีกที  เท่านี้  เราก็จะได้เรือรักกระดาษ  ......ไม่ใช่สิ........   เรือสำหรับการเสพยาบ้าในอีกวิธี    ไอ้แมนแจกจ่ายยาบ้าในกระดาษห่อฟลอยด์  ให้พวกผมคนละเม็ด   วันนี้ ผมจึงถือโอกาสทดสอบการแบ่งขายาบ้าด้วยตนเอง  เอายาบ้า วางลงบนไฟแช็กแล้วกด  ...............ไม่แตกครับ.....เอาใหม่.....ผมใช้นิ้วโป้งโดยการกดให้แรงกว่าเดิม.......ไม่แตกเหมือนเดิม   มันแข็งครับ  พยายามเท่าใหร่ก็ไม่สำเร็จ   สุดท้ายต้องให้ไอ้แมนมันกดให้  ไอ้พวกเพื่อนๆ มันขำกันใหญ่  แหม....ไม่น่าเชื่อนะ   ว่าการแบ่งขาเม็ดยาบ้าเนี่ย   มันก็ต้องใช้ศิลปะเหมือนกัน .........ยาบ้าแตกออกเป็นสี่ส่วน  สี่ขาเหมือนเดิม   วันนี้  ผมไม่รอให้ใครลนไฟให้ทั้งนั้น  วันนี้ผมทำเองหมด   ถึงแม้จะไม่ค่อยถนัดเท่าใหร่ ในขาแรก  ผมลนไฟแรงเกินไป   ควันมันเลยลุกแล้วลอยออกมาเยอะมาก  จนผมเสพแทบไม่ทัน  แต่ถึงยังใง  มันก็ทำให้ผมรู้สึกดีดขึ้นมาในทันที  อา.......นี่แหละ   รสชาติที่ผมไฝ่ฝันถึง  มันหอม  มันอร่อยจนบอกไม่ถูก   หันไปมองคนอื่น  แต่ละคนก็ต่างกำลังเสพยาบ้ากันอย่างเมามันส์   สักพัก บรรยากาศเดิมที่ผมชอบก็กลับมาอีกครั้ง  บรรยากาศครึกครื้นเฮฮา  เวลาแห่งความสนุกเดินทางมาถึงอีกครั้ง  เราหัวเราะกัน กับเรื่องต่างๆนาๆที่แต่ละคนสรรหามาเล่า  เคล้าไปด้วยการเสพยาบ้าเป็นพักๆ   ขาที่สองที่สามนี่ ผมเริ่มมีความชำนาญขึ้น  ผมสามารถเก็บควัน ที่ระเหยออกมาได้หมด  ไม่ปล่อยให้มันลอยหายไป   มันเป็นของมีค่าสำหรับผมไปซะแล้ว   ไม่นานหัวผมก็แล่น  ใช้เวลาไม่นานผมก็จัดสคริปต์เสร็จ  เราไปเล่นดนตรีด้วยความสนุกสนานเช่นเคย.........
   ...................หลังเลิกงาน  ผมได้พบกับคุณโย่งอีกครั้ง  (     ขออนุญาตเรียกมันว่าคุณโย่งก็แล้วกันนะ เพราะมันก็เรียกผมว่า คุณมด เหมือนกัน อย่าหาว่าผมกระแดะล่ะ..............)      ผมถามมันเกี่ยวกับเคล็ดลับการเล่นกีตาร์ต่างๆ  แต่ดูเหมือนมันจะกั๊กๆ แฮะ    ไม่ค่อยจะบอกผมเท่าใหร่     ซึ่งผมก็ไม่เข้าใจ   เพราะเวลาคนอื่นมาถาม  มันบอกเค้าหมด  แต่กับผม  มันไม่ค่อยบอกแฮะ   ไม่รู้ทำไม      ผมเล่าให้มันฟังถึงเรื่องที่ได้ไปปาร์ตี้ยาบ้าที่บ้านไอ้แมนมา คราวนี้ คุณโย่งได้ยินถึงกับหูตั้ง  กระดี๊กระด๊าขึ้นมาทันที   ถามผมว่าเล่นยาด้วยเหรอ ผมรับว่าเล่น  มันบอกกับผมเป็นนัยๆว่า  นั่นแหละเคล็ดลับของมัน  เดี๋ยวว่างๆมีต้องมีแจมกันหน่อย  พร้อมทั้งบอกกับผมว่าว่างๆ จะแวะไปหา............
     ............คืนนั้น  ผมยังคงกลับมาเล่นกีตาร์ แกะเพลงอยู่เหมือนเดิม  แต่ด้วยความที่ร่างกายอ่อนล้าจากการอดนอน ถึงแม้สมองจะสั่งให้ตื่นยังใง   ผมก็ไม่อาจฝืนความต้องการของร่างกายได้   ผมหลับทั้งๆที่มือยังถีอกีต้าร์เลยในคืนนั้น...........
.................ผมตื่นมา ราวๆบ่ายโมง  จากเสียงเคาะประตู   ผมเปิดประตูไปก็พบกับคุณโย่งยืนยิ้มหน้าแป้นอยู่    เราทักทายกันก่อนที่ผมจะเชิญคุณโย่งเข้ามาในห้องและขอตัวไปล้างหน้าล้างตา      ได้ยินเสียงมันถามว่ามีซองบุหรี่หรือเปล่า  ผมบอกว่าอยู่หัวเตียง   ล้างหน้าล้างตาเสร็จผมออกมา ก็พอดีกับโย่งทำอะไรบางอย่างเสร็จพอดี   .......อ้าว......เรือนี่หว่า    เฮ้ย......จริงดี   อย่าบอกนะว่าคุณโย่งมียา    มันไม่บอกผมครับ แต่มันกลับควักยาบ้าขึ้นมา 2-3 เม็ด   แบ่งขายาบ้าแล้วถามผมว่าเอาป่ะ......จะเหลือเหรอครับ  ผมไม่ปฏิเสฐอยู่แล้ว   เรานั่งเสพยาบ้ากันไป  คุยกันไปอย่างออกรส  ไม่นานยาบ้าทั้ง 3 เม็ดก็หมดลง  คุณโย่งเสพยาบ้าเก่งเข้าขั้นเซียนทีเดียว  วันนั้น ผมได้เรียนรู้อีกเทคนิคในการเสพยาบ้า ในกรณีที่ไม่มีโจ๋  แต่ไม่ต้องการให้ร่างกายโทรมจนเกินไป    คุณโย่งใช้วิธีอมน้ำไว้ในปากแล้วใช้ปากคาบหลอด ก่อนที่จะลนยาแล้วสูดควันเข้าไปในปาก  ควันมันจะผ่านหลอด แล้วไปกรองกับน้ำที่อมไว้  จากนั้นก็พ่นควันออกมา เป็นอันเรียบร้อย  แต่วิธีนี้ต้องใช้ความชำนาญค่อนข้างสูง   เพราะไม่เช่นนั้น  น้ำที่อมไว้  มันจะใหลออกมาตามหลอดหล่นใส่ในเรือแทน  ทำให้เสียของไปไม่น้อย  ผมก็เลยได้เรียนรู้วิธีในวันนั้นไป    เรานั่งคุยถึงเรื่องดนตรี  คุยถึงเรื่องการทำเพลง การเล่นกีตาร์กันอย่างออกรส   จึงได้รู้ว่าคุณโย่งกับผมมันคอเดียวกัน  เราชอบเพลงร็อคเหมือนกัน รักดนตรีเหมือนกัน  และเราผ่านชีวิตอย่างโชกโชนมาเหมือนกัน   การได้คุยกันในครั้งนั้น  ทำให้ผมรู้สึกศรัทธาในตัวเค้าอย่างมาก  และคิดในวินาทีนั้นทันทีว่า  ถ้าผมออกมีโอกาสได้ออกเทป  ผมจะต้องเอาคุณโย่งมาเป็นมือกีตาร์ของผมให้ได้  ยิ่งคุย ก็ยิ่งทำให้ผมเกิดไฟแรง  และทำให้ดูเหมือนวันนั้น ยาบ้าที่เล่นไปคนละเม็ดครึ่ง  มันจะยังไม่พอ ในความรู้สึกผม    ผมอยากเสพยาอีก ทั้งๆที่สมองของผมมันก็ตื่นตัวเต็มที่แล้ว  แต่ไม่รู้เพราะเหตุใด   ผมถึงรู้สึกเสี้ยนยาอย่างมาก  ผมอยากเสพอีก มันสนุกจนต้องมีการเสพเพิ่ม เสียดายที่ผมไม่รู้จะไปหายาได้ที่ใหน ผมบ่นกับคุณโย่ง  แต่ดูเหมือนนรกเค้าจะสนใจในตัวผมอยู่เหมือนกัน  มันจึงมีทางออกให้สำหรับผม  เมื่อคุณโย่งถามผมว่า  มีเงินหรือเปล่าล่ะ  มันไม่มีเงินแล้ว   ไอ้เรื่องเงินไม่มีปัญหา .............ถ้างั้น เดี๋ยวมันจัดให้   ผมควักเงินให้โย่งไป 300 บาท  โย่งบอกให้ผมรอสักครู่ แล้วเดินออกจากห้องไป  ในใจผมคิดว่าโย่งคงนั่งรถไปเอาแถวบ้านไอ้แมนแน่ๆ  แต่ผิดคาดครับ  ไม่ถึง 10 นาที  คุณโย่งก็กลับมา บอกว่าเดี๋ยวเด็กมันเอามาให้   เฮ้ย........จริงดิ    แถวบ้านผมมันก็มีหรือเนี่ย  ทำไมมันหาซื้อง่ายยังกับปาท่องโก๋อย่างงี้เชียวเหรอ   อืมห์.....น่าตกใจเหมือนกันนะ   ที่ยาเสพติดเหล่านี้  มันอยู่ไกล้ตัวเราอย่างคาดไม่ถึง  ผมถึงไม่แปลกใจว่าทำไม  ยาบ้ามันถึงได้ระบาดกันหนักขนาดนี้  เพราะมันหาซื้อกันง่ายอย่างนี้นี่เอง  แต่ในตอนนั้น ผมกลับดีใจ ที่รู้ว่าไม่ยากที่ผมจะได้เสพยา ............
                 ..............เรานั่งคุยกันสักพักหนึ่ง  ก็มีเสียงเคาะประตูดังขึ้น   คุณโย่งลุกขึ้นไปเปิด ก็พบกับเด็กวัยรุ่นคนนึง  อายุไม่น่าจะเกิน 20 ปี  ตัวดำ  ซูบผอม แก้มตอบ  ซึ่งไม่จำเป็นต้องให้หมอลักษณ์มาฟันธง  ทุกคนก็รู้ได้ทันทีว่าไอ้นี่ไม่ขี้ยาก็โจรแน่ๆ.........     คุณโย่งแนะนำตัวว่าไอ้นี่  มันชื่อไอ้เต้ย   มันอาศัยอยู่แถวๆ  ริมคลอง แถวอพารท์เมนท์ห้องผมนี่แหละ  ไปหามันได้แถววินมอเตอร์ไซค์รับจ้าง  คุณโย่งบอก................
             ...............ไอ้เต้ย ควักยาบ้าออกมา 3 เม็ด  พร้อมเงินทอนอีก  60  บาท   ไอ้คุณโย่งบอกว่า  เงินที่เหลือให้ไอ้เต้ยไปเถอะ  เป็นค่าเดินของมัน  ก่อนที่จะหันไปแบ่งขายาบ้า   ใส่หนึ่งขาลงในเรือ  โช๊คไปหนึ่งครั้ง  .....(    โช๊ค แปลว่าสูดยาเข้าไปครับ   อันนี้ไอ้พวกเล่นยามันเรียกกัน  ผมลืมบอกไป .......)    ก่อนที่จะหันไปถามไอ้เต้ยว่า  เอามั้ย ....     ไอ้เต้ยพยักหน้า  ก่อนที่จะรับเรือจากคุณโย่ง  แล้วโช๊คยาเข้าไปจนหมด 1 ขา   มันทำท่าเหมือนอยากจะเล่นอีก  แต่คุณโย่งบอกว่า  ไปได้แล้ว     ซึ่งมันก็ทำตามอย่างว่าง่าย  ก่อนที่จะเดินออกจากห้องไป   คุณโย่งบอกว่า  ไอ้พวกนี้นี่แหละ  ที่เขาเรียกว่าเด็กเดินของ  มันจะได้ค่าเดินของประมาณเม็ดละ 10  หรือ 20  บาท อันนี้ก็แล้วแต่ว่า มันตกลงกับคนค้ายาบ้าอีกที   ระหว่างที่ผมนั่งโช๊คยาไปพลาง  ก็ฟังที่คุณโย่งเล่าไปพลาง  มันบอกว่า  จริงๆแล้ว  ต้นทุนของยาบ้าเนี่ย  จริงๆแล้ว  มันเม็ดละไม่เกิน 10 บาทกว่าๆเท่านั้นเอง   แต่พักหลัง  พอมันเริ่มเป็นที่นิยมในหมู่ขี้ยา และจากการที่โดนตำรวจกวาดล้างมากขึ้น  รวมทั้งสื่อต่างๆ  หนังสือพิมพ์ลงข่าวเกี่ยวกับยาบ้าไม่เว้นแต่ละวัน  จึงทำให้ราคามันถีบตัวขึ้นสูงเรี่อยๆ   (    เหมือนราคาน้ำมันสมัยนี้เลย........)  จากราคาประมาณเม็ดละ  20  -  30 บาทและเป็นที่นิยมในกลุ่มคนขับสิบล้อ  ราคาก็ถีบตัวสูงขึ้นเป็น  40 บาท ........60  บาท.......และกลายเป็น 80 บาท ในช่วงนั้น และราคาน่าจะถีบตัวสูงขึ้นอีกในอนาคต  รวมทั้งกลุ่มเป้าหมายที่เพิ่มขึ้น จาก  สิบล้อ มาเป็น วินมอเตอร์ไซค์  นักเรียน นักศึกษา นักดนตรี ผู้หญิง ผู้ชาย สาวประเภทสอง และอื่นๆอีกจิปาถะฯลฯ    จากแนวโน้มที่น่าล่อใจนี้  จึงไม่น่าแปลกใจเลยที่
comment10:จะมีใครหลายๆคน หันมาเอาดีทางการค้ายาบ้า ถึงแม้ว่ามันจะเสี่ยงกับการถูกจับขังติดคุกก็ตาม        .......แต่ผมก็ไม่สนใจหรอก   กลับดีใจซะอีก ที่ได้รู้ว่า  ไม่ยากเลยที่ผมจะหายาบ้ามาเสพ   คุณโย่งบอกว่า แถวใหนมันก็มียาบ้าทั้งนั้น   อยู่ที่ว่าเราจะเสาะหาหรือเปล่าเท่านั้น    
         ................เราเสพยาบ้ากันไป  คุยกันไป  ไม่ว่าจะเรื่องดนตรี  เรื่องกีตาร์  ฯลฯ  หลากหลายเรื่องที่เราคุยกัน ยิ่งคุยก็ยิ่งสนุก   ผมสนุกจนไม่ได้กินข้าว   มันไม่รู้สึกหิวเอาซะเลย   คุณโย่งนั่งคุยสักพัก  ก็ขอตัวกลับ  แล้วบอกว่าโอกาสหน้าจะมาใหม่   ก่อนที่จะเปิดประตูเดินออกจากห้องไป............      ผมนั่งครุ่นคิดอะไรบางอย่างอยู่ในใจคนเดียว   จากการที่ได้ทดลองเสพยาบ้า  ทำให้ผมตัดสินใจอะไรบางอย่าง   ผมอยากเก่งกว่านี้   และผมเชื่ออย่างสนิทใจ  ว่ายาบ้า มันจะทำให้ผมเก่งขึ้นได้    มันจึงเป็นเหตุผลให้ผมตัดสินใจ เลือกที่จะขายวิญญาณให้กับซาตาน ผมเลือกที่จะเสพยา ผมพร้อมจะทิ้งชีวิตที่เหลืออยู่นี้ให้กับมัน  ผมมั่นใจว่าผมสามารถเลิกยาได้เมื่อผมอยากจะเลิก  ผมคงไม่ติดยาหรอก ผมแค่อยากจะดึงประโยชน์ของมันมาใช้เท่านั้น  แล้วจากนั้นก็เลิกมันซะ  ไม่เห็นจะยาก เพราะในตอนนี้ ผมเห็นแต่ข้อดีของมัน  ผมไม่เห็นว่ามันจะเลวร้ายตรงใหน  จะเป็นไรไป  หากผมเลือกที่จะเรียนรู้มัน  เลือกที่จะทิ้งชีวิตไว้กับมัน......แต่มันยังมีบางอย่างที่ผมต้องทำก่อนที่ผมจะก้าวเข้าสู่ด้านมืดของชีวิต   ผมจำเป็นต้องทำ............
comment11:บทที่ห้า - เพื่อนใหม่ผู้มาเยือน
 ...............คืนนี้  ซีม่ามานอนค้างที่ห้องผม  แต่ดูเหมือนซีม่าจะรู้สึกได้ถึงการเปลี่ยนแปลงบางอย่างในตัวผม  ความเย็นชาอย่างที่ไม่เคยเป็นมาก่อน  แต่ซีม่าก็ไม่ได้ถามอะไรผมมากนัก  ซีม่านอนหลับไป ปล่อยให้ผมนั่งเล่นกีตาร์อยู่ตามลำพังต่อไป  แต่ในขณะนั้น  ในหัวผมกำลังครุ่นคิดอะไรบางอย่าง  ไม่ได้คิดถึงเรื่องเกี่ยวกับกีตาร์  แต่เป็นเรื่องที่ผมกำลังตัดสินใจอะไรบางอย่าง.............
          .............รุ่งขึ้น เป็นวันอาทิตย์  ซีม่าไม่ได้ไปเรียน เลยมีเวลาอยู่กับผม  หลังจากเรากินข้าวเที่ยงเสร็จ  เราขึ้นมานั่งเล่นอยู่ในห้อง  ความเฉยชาอย่างผิดปกติของผม  ทำให้ซีม่าอดไม่ได้ที่จะถามว่า  ผมเป็นอะไรหรือเปล่า  ผมนิ่งอยู่พักนึง  ก่อนจะเงยหน้ามองหน้าซีม่า  ผู้หญิงคนนึง  หน้าตาน่ารัก  อยู่ในวัยสดใส  เค้าควรจะมีชีวิตที่ดีกว่านี้   ในเมื่อผมเลือกที่จะเดินไปในเส้นทางที่มันไม่ดี  เส้นทางที่เกี่ยวกับยาเสพติด  ผมก็ไม่ควรจะดึงซีม่าเข้ามาอยู่ในร่างแหนี้ด้วย ผมไม่อยากให้ซีม่าต้องมัวหมองไปด้วย  (...  โห....โคตรพระเอกเลย....) ...............       ผมกลืนน้ำลายลงคออย่างยากเย็น   ก่อนที่จะมองหน้าซีม่าอีกครั้ง   มองเพื่อจำหน้าซีม่าเอาไว้   จำไว้ว่าเธอคนนี้  คือผู้หญิงที่ผมรัก  เธอเป็นคนที่มีค่าสำหรับผมมากจริงๆ  มากเสียจนผมต้องตัดสินใจปล่อยซีม่าออกจากชีวิตของผม  ก่อนที่ผมจะทำให้ชีวิตของเราเลวร้ายไปมากกว่านี้     ในตอนนั้น  อะไรบางอย่างดลใจให้ผมเอ่ยคำคำหนึ่งออกมา   “    .......เราเลิกกันเถอะนะ............”          
           นาทีนั้น  ผมไม่ได้ยินเสียงอะไรเลย  บรรยากาศ มันเงียบงันไปชั่วขณะ   ผมเบือนหน้าหลบสายตาของซีม่า ที่ตอนนี้ น้ำตาใหลอาบทั้งสองแก้ม ไม่มีคำพูดอะไรออกจากปากซีม่าเลย  ผมทำเป็นไม่สนใจ  กลั้นใจพูดทำร้ายจิตใจซีม่าต่อไป ว่าให้เก็บข้าวของที่ซีม่าให้ผมมากลับไปให้หมด  รวมทั้งของขวัญวันเกิดที่ซีม่าให้ผมมาด้วย   ผมแอบมองซีม่าก้มหน้าก้มตาเก็บเสื้อผ้า ของขวัญ  ตุ๊กตา ฯลฯ    หลายสิ่ง หลายอย่างที่ซีม่าทำให้ผม    ...เอ๊ย  ไอ้เด็กบ้า..ได้โปรดเถอะซีม่า  พูดอะไรสักคำบ้างได้ใหม  ถามพี่สิว่าทำไม อย่าเงียบอย่างนี้เลย   อย่าทำให้พี่รู้สึกผิดไปมากกว่านี้เลย  ผมได้แต่คิดอยู่ในใจ  ความคิดที่สวนทางกับท่าทางที่เฉยชาของผมมันช่างเจ็บปวดจริงๆ  ที่ต้องเห็นคนที่เรารัก เสียน้ำตาจากการกระทำของตัวเราเอง ซีม่าไม่ถามเหตุผลจากผมซักคำ  จนเมื่อซีม่าเก็บของเสร็จ  ก่อนที่ซีม่าจะเดินออกไป   ความอดทนของผมก็ถึงที่สุด  ผมไม่อาจหลอกตัวเองได้อีกแล้ว  ผมดึงซีม่ามากอดไว้ในอ้อมแขน (  หวา..ฉากนี้มันเศร้าอ่ะ  อย่างกะมิวสิควีดีโอเลยอ่ะ..) กอดให้แน่นและนานที่สุดเท่าที่จะทำได้  ผมจะจำความรู้สึกนี้ไว้ตลอดไป  ซีม่ากอดผมตอบ  น้ำตาใหลพรั่งพรู  ผมได้แต่ปลอบใจซีม่า และขอให้ซีม่ายกโทษให้ผมด้วย  ขอให้ซีม่าดูแลตัวเองให้ดีดี  พี่จะรักลูกฮิปโปน้อยตลอดไป  ขอให้โชคดีนะ  ผมหอมแก้มและลูบหัวซีม่าเป็นครั้งสุดท้าย เช็ดคราบน้ำตาให้ซีม่าด้วยความปวดร้าว  ซีม่าก้าวเดินออกจากห้องไปแล้ว  ผมยืนมองส่งซีม่าด้วยสายตา  มองเห็นผู้หญิงคนนึงเดินเหมือนคนไม่มีแรงขึ้นรถมอเตอร์ไซค์วินจากไปจนลับตา  ผมยืนนิ่งอยู่อย่างนั้น  หมดแรงจะเคลื่อนใหวไปใหน ถ้าวันนั้นใครเงยหน้ามองไปที่ชั้นสามของอพารท์เมนท์ที่ผมอยู่  จะเห็นผู้ชายคนนึงยืนร้องให้อย่างไม่อายใคร  ทำไมมันเจ็บปวดอย่างนี้วะ  ผมถามตัวเองอยู่ในใจ  นี่กูทำอะไรลงไปเนี่ย น้ำตาที่ผมพยามกลั้นเอาไว้ตอนที่ซีม่าอยู่  มันหลั่งใหลมาจากใหนก็ไม่รู้   การบอกเลิกมันเจ็บปวดกว่าการถูกบอกเลิกอีกหรือเนี่ย  ผมไม่รู้มาก่อนเลย  ลาก่อนนะ  ลูกฮิปโปน้อย  พี่ขอโทษ  พี่รักลูกฮิปโปน้อยนะ  ลาก่อน สักวันหนึ่ง ซีม่าต้องได้เจอคนที่ดีกว่าพี่แน่นอน ไม่ใช่คนที่กำลังจะกลายเป็นไอ้ขี้ยาอย่างพี่  ลาก่อนนะฮิปโปน้อย  ลาก่อนชีวิตที่สดใส  ลาก่อน...............
          ..............รุ่งเช้าของวันต่อมา   ผมตื่นมาพร้อมคราบน้ำตา  หันมองดูรอบห้อง  ไม่มีของของซีม่าเหลืออยู่แล้ว  ไม่มีอะไรเหลือเลย    สิ่งที่เหลือคือความเจ็บปวดร้าว ที่มันยังคงเกาะกินใจผมอยู่   แต่ในเมื่อผมเลือกที่จะขายวิญญาณให้กับซาตานแล้ว  นี่จะเป็นสิ่งที่ดีที่สุดที่ผมทำให้ซีม่าได้..........         ผมลุกขึ้นมาอาบน้ำ ล้างหน้า ลงไปกินข้าว  ก่อนที่จะแวะไปขอยืมค้อนจากเจ้าของอพารท์เมนท์ขึ้นมาบนห้อง    ผมเข้ามาในห้อง  มองไปรอบห้องอีกครั้ง  ก่อนที่จะมองไปที่เตียงที่ผมกับซีม่าเคยนอนด้วยกัน   ผมตั้งใจว่า  นับจากนี้  ตราบใดที่ผมยังเกี่ยวข้องอยู่กับยาเสพติด  ผมจะไม่ยุ่งเกี่ยวกับผู้หญิงคนใหนอีก  ซีม่าจะเป็นผู้หญิงคนสุดท้ายที่ผมทำร้ายจิตใจ   ผมจะไม่ขอรักใครอีกแล้ว  ไม่อยากให้ใครต้องเดือดร้อนไปกับผม     และนั่นก็เป็นเหตุผลที่ผมถือค้อนขึ้นมา   และทุบมันลงไปที่เตียง  ทุบให้มันพัง  จะได้ไม่ต้องมีผู้หญิงคนใหนมานอนที่นี่กับผมอีก  ผมทุบไปพลาง คิดถึงซีม่าไปพลาง  คิดถึงตอนที่ยังมีกัน  พอคิดถึงแล้วน้ำตามันก็ใหล  ผมทุบเตียงเหมือนคนบ้า   ไม่นาน   เตียงที่ดูน่านอน ก็กลายเป็นแค่กองไม้หนึ่งกอง  ผมขนมันลงไปทิ้งไว้ข้างล่าง  เอาค้อนไปคืน  ก่อนที่จะแวะไปหาไอ้เต้ยที่วินมอเตอร์ไซค์  เอาเงินให้มันไปเอายาบ้า 500 บาท  ก่อนที่จะขึ้นมารอของอยู่บนห้อง          ระหว่างที่รอ   ผมนั่งทำเรือไปในตัว  สักพัก  ไอ้เต้ยก็เอายามาส่งให้ผม  6  เม็ด  ผมปิดหน้าต่าง ปิดประตู  แกะเม็ดยาบ้ามาหนึ่งเม็ด  แบ่งขาเป็นสี่ขา  เอาสองขาใส่ในเรือ  ส่งให้ไอ้เต้ยเล่น  ก่อนที่จะเอาเงินทอนที่เหลือให้มัน  แล้วให้มันกลับไป  มันทำทีเป็นคุยตีสนิทผม  แต่ผมไม่มีอารมณ์จะคุยอะไรมากก็เลยไล่มันกลับไป   ไอ้เต้ยเลยจำเป็นต้องกลับอย่างเสียไม่ได้    ผมล็อคประตูห้อง  ก่อนที่จะหันมาเสพยาบ้า 2ขาที่เหลือ   ยาบ้าชุดนี้ของไอ้เต้ยไม่ค่อยดีเท่าใหร่   สังเกตุได้จากน้ำยาที่ละลายตัว  สีมันจะไม่ข้นดำสนิทเหมือนของไอ้แมน  แต่มันก็ทำให้ผมดีดได้เหมือนกัน  แต่วันนี้  อารมณ์ผมไม่ค่อยรู้สึกสนุกเท่าใหร่  ผมคิดถึงการกระทำของตัวเองเมื่อวันก่อนที่ทำกับซีม่า  ถามตัวเองว่าเราทำถูกแล้วหรือ  ที่เลือกทำอย่างนี้  ผมนั่งถอนหายใจอยู่สักพัก  ก่อนที่จะแกะยาบ้าเม็ดที่สองขึ้นมาเล่นอีกตัว  หนนี้  ผมไม่แบ่งขายาบ้าแล้ว  ผมใส่ยาลงไปทั้งเม็ด  แล้วโช๊คแบบเต็มๆ   ก่อนที่จะพ่นควันออกมาตลบอบอวลอยู่ในห้อง   เม็ดนี้ได้ผลครับ อารมณ์ผมเริ่มดีขึ้น  สมองตื่นตัวเต็มที่  ผมไม่รอช้า คว้ากีตาร์ขึ้นมาเล่น    วันนี้ ผมฝึกใล่ทางนิ้ว  กับฝึกสวี๊ปปิ๊คกิ้ง  มันไม่น่าเชื่อนะ  ที่มือทั้งสองข้างของผม  มันจะทำงานออกมาได้เต็มประสิทธิภาพขนาดนี้   มันคล่องและเร็วอย่างที่ไม่เคยเป็นมาก่อน  ผมคิดไปเองหรือเปล่านะ..............
         ................ผมเล่นกีตาร์ไป  เสพยาบ้าไปเรื่อยๆ   จนยาทั้ง 6 เม็ดหมดลงและถึงเวลาที่ผมต้องไปเล่นดนตรีแล้ว  ผมสนุกจนไม่ได้กินข้าวเลย  แต่มันไม่มีความรู้สึกหิวเลย  ในหัวตอนนี้ ผมคิดแต่เรื่องกีตาร์อย่างเดียว    ผมไปเล่นดนตรีด้วยความสนุกสนาน คึกคักจนมันดูลนลานผิดสังเกตุ   เหมือนไอ้แมนจะสังเกตุได้  ผมก็บอกไปตามตรง ว่าผมเล่นยาบ้าไปตั้ง 6 เม็ด   แต่คราวนี้ มันไม่ขำไปกับผมด้วย  แต่กลับเอ็ดผมว่า  อย่ารั่วให้มันมากนัก เดี๋ยวมันจะเสียงาน    (     คำว่ารั่ว หมายถึงคนที่สติสตังไม่ค่อยอยู่กับเนื้อกับตัว  ทำอะไรบ้าๆบอๆ  แปลกๆ ประมาณนั้นแหละ.........   )    หนนี้  ผมรู้สึกอารมณ์มันฉุนเฉียวอย่างที่ไม่เคยเป็นมาก่อน   ผมหงุดหงิดจนด่ามันกลับไป  แล้วเลยพาลไปหาเรื่องด่าคนอื่นในวงไปด้วย  ด้วยเรื่องอะไรก็ไม่รู้  ไม่เข้าใจเหมือนกันว่าผมเป็นอะไร   แต่รู้สึกมันเหมือน  ตัวเองเหมือนกับวัวบ้า  เห็นอะไรมันขัดหูขัดตาไปหมด  มันไม่สบอารมณ์เอาซะเลย   ยิ่งวันนั้น  เมื่อไปถึงบ้านไอ้แมน มันปฎิเสฐ ที่จะไปเอายามาให้ผม มันบอกว่าผมรั่วแล้ว  ไม่ต้องเล่นแล้ว มันยิ่งทำให้ผมรู้สึกโกรธ  จนในตอนนั้น  ผมตัดสินใจโดยไม่คิดเลยว่าผมจะลาออกจากวง  สิ้นเดือนนี้ให้พวกมันหามือกีตาร์คนใหม่เตรียมไว้   วันนั้น  ผมไม่ฟังคำทักท้วงของใครทั้งนั้น  ผมไม่มีเหตุผล   อารมณ์ร้าย กราดเกรี้ยว เหมือนไม่ใช่ตัวผมอย่างที่เคยเป็น  หารู้ไม่ว่า  นั่นเป็นสัญญาณที่บ่งชี้อะไรบางอย่างจากการที่ผมเสพยาบ้านั่นเอง.................
       ..................คืนนั้น  ผมกลับมานั่งเล่นกีตาร์ด้วยอารมณ์ที่ไม่ค่อยดีนัก  มันหงุดหงิดยังใงก็ไม่รู้   ผมเสี้ยนยาขึ้นมาอีกแล้ว  ผมเชื่อว่าถ้าผมได้เล่นยา  มันจะทำให้ผมอารมณ์ดีขึ้น  แต่นี่มันเกือบตีสามแล้ว  ผมไม่รู้จักบ้านไอ้เต้ย เลยไม่รู้จะไปเอายาจากที่ใหน    .............แต่อย่างที่ผมบอก  จากการที่ผมตัดสินใจลองเล่นยาบ้ามันก็เหมือนกับการที่ผมอยากลองดีเข้าไปเคาะประตูนรก  และดูเหมือน ตอนนี้  นรกดูจะสนใจผมเป็นพิเศษซะด้วย  มันจึงมีทางออกให้ผมเสมอ                  ..........ก๊อก ๆ ๆ  เสียงเคาะประตูดังขึ้น  ถึงมันจะเป็นแค่เสียงเคาะประตู  แต่มันก็ทำให้ผมตกใจจนสะดุ้งโหยง  ใครวะ ดึกๆป่านนี้   ตำรวจหรือเปล่าวะเนี่ย   ผมนึกหวาดระแวงขึ้นมาในใจ     แต่ผมก็รวบรวมความกล้า ลุกขึ้นไปเปิดประตู..............   มีผู้หญิงผิวขาว หน้าตาคล้ายลูกครึ่ง  อายุประมาณ  30  กว่าๆได้   ยืนอยู่กับเด็กหนุ่มวัยรุ่นหน้าตาคมสันคนหนึ่ง   ซึ่งผมจำได้ว่า มันชื่อ บอม  เมื่อก่อนเคยทำงานเป็นเด็กเสริฟ์อยู่ที่ร้านผม   บอมยกมือให้วผม  มันทำท่าเหมือนตกใจนิดหน่อยที่เจอผม  ก่อนที่จะถามถึงใครคนหนึ่งซึ่งพักอยู่ตึกเดียวกับผม ซึ่งผมก็ไม่รู้จัก  บอมทำหน้าเหมือนผิดหวัง  เพราะว่าตั้งใจว่าจะมาค้างห้องของคนคนนั้น   ดูเหมือนทั้งคู่จะไม่มีที่พักในคืนนี้  ผมจึงเอ่ยปากเชิญให้เข้ามาในห้องผมก่อน    ยกน้ำท่ามาต้อนรับ  บอลแนะนำผู้หญิงที่มาด้วยให้รู้จักว่าเป็นแฟนของบอล  เธอชื่อ  เป้ ซึ่งผมขอเรียกเธอว่า  คุณเป้ ก็แล้วกัน (    .......ติดนิสัยลูกผู้ดีเก่า  มาจากไอ้คุณโย่งซะแล้วผม.............)  
 ........เราทักทายและทำความรู้จักกัน  คุยกันได้สักพัก  บอมมันก็ขออนุญาติทำอะไรบางอย่าง  บอมล้วงมือเข้าไปในกระเปำกางเกง  หยิบเอาอะไรบางอย่างขึ้นมา    เป็นหลอดน้ำหลากสีที่เราเห็นกันทั่วไปนั่นแหละครับ  แต่ตัดเป็นปล้องสั้นๆ  ประมาณ 2 – 3 ปล้อง  แต่ดูเหมือนข้างในมันจะบรรจุอะไรอยู่ซักอย่าง    จนเมื่อบอมแกะหลอดออกมานั่นแหละครับ   เล่นเอาผมแทบกระโดดเหย็งด้วยความดีใจ.........   ยาบ้าครับ  มันเป็นยาบ้า  เกือบสิบเม็ดได้   บอมถามผมว่าพี่เล่นยาหรือเปล่า    ผมไม่ตอบ แต่หันไปทำเรือเอาไว้เตรียมพร้อมแทนคำตอบ      เท่านั้นแหละครับ  งานปาร์ตี้ยาบ้าเล็กๆจึงเกิดขึ้น   ผมเสพยาเหมือนคนไม่ได้กินข้าวมาสามวัน เดี๋ยวโช๊ค  เดี๋ยวโช๊ค  สักพัก  ความสนุกสนานก็เข้ามาครอบคลุมพวกเรา  เสียงหัวเราะเฮฮาดังขึ้นเป็นระยะ ๆ  จากการพูดคุยทำให้ผมได้ความว่าบอมเป็นคนปล่อยของแบบกลายๆ   ประมาณว่าเอาของมาแบบแพ็คเป็นโหล  มันจะได้ราคาขายส่ง  ก็เอามาเสพด้วย ขายด้วย  แต่สำหรับผม บอมบอกว่าให้ผมเล่นฟรี  บอมไม่เอาเงิน   ผมรู้สึกซาบซึ้งใจในมิตรภาพครั้งนี้เป็นอย่างมาก  ในตอนนั้น  ไม่ว่าเราจะคุยเรื่องอะไรกันก็ดูเหมือนเราจะเข้าใจกันไปซะหมด  ผมกับคุณเป้ได้เล่าถึงประสบการณ์เลวร้ายของแต่ละคนที่ได้ประสพมา  เราแลกเปลี่ยนความคิดเห็นกัน  จนทำให้ผมคิดว่า คงไม่มีใครเข้าพวกใจเรา  เหมือนเพื่อนที่เล่นยาด้วยกันเลย      ผมเอ่ยปากชวนให้ทั้งคู่พักที่ห้องผมก่อนในคืนนั้น   ซึ่งทั้งคู่ก็ไม่ขัดข้อง   ผมเล่นกีตาร์ให้ทั้งคู่ฟัง  เราร่วมร้องเพลงแต่ละเพลงด้วยความสนุกสนาน   แต่เมื่อเล่นเพลงช้าๆเศร้าๆ  ผมก็อดคิดถึงซีม่าไม่ได้  น้ำตาผมใหลเมื่อไหร่ก็ไม่รู้  แต่ทั้งบอมและคุณเป้ก็ช่วยกันปลอบใจ  จนผมรู้สึกว่าพวกเค้าช่างดีกับผมเหลือเกิน..............
comment12:..........บ่ายวันต่อมา  ผมตื่นขึ้นมา  เห็นบอมกับคุณเป้ยังนอนอยู่   ผมก็เลยลุกขึ้นมาอาบน้ำอาบท่า  ก่อนที่จะลงไปกินข้าวข้างล่าง  และไม่ลืมที่จะซื้อข้าวมาฝากทั้งสองคน   ทั้งคู่ตื่นแล้วตอนที่ผมขึ้นมาถึง  คุณเป้ขอบคุณที่ผมซื้อข้าวมาให้   ส่วนบอมก็กำลังทำเรืออยู่   ซึ่งผมก็ไม่รอช้า  เข้ามาร่วมวงเสพยาบ้าด้วยอีกคน  น่าแปลก ที่ตอนนี้  ยาบ้าแค่เม็ดสองเม็ด  มันแทบจะทำให้ผมไม่ได้มีอาการดีดขึ้นมาเลย   ต้องเล่นเกินสองเม็ดนั่นแหละ  ถึงจะดีด  ดูเหมือนบอมจะรู้ว่าผมยังดีดไม่เต็มที่  ก็เลยควักเม็ดยาเม็ดหนึ่งขึ้นมา   ซึ่งมันต่างจากยาบ้าทั่วไปซึ่งมีสีส้ม  แต่เม็ดนี้  มันเป็นสีเขียว  บอมบอกว่ายาตัวนี้  มันเป็นยาหัวเชื้อ  หนึ่งเม็ดจะมีฤทธิ์เท่ากับยาเม็ดสีส้มถึงสี่เม็ดรวมกัน  บอมแบ่งยาออกเป็นสองขา ใส่เรือให้ผมครึ่งนึง  ผมลนไฟแล้วโช๊ค  อื้อหือ  สุดยอดครับ   .......ควันมันจะมีเยอะกว่าเม็ดสีส้มเยอะเลย   น้ำที่ละลายเป็นสีดำสนิดข้นคลั่ก  และละลายช้ามาก  กว่าผมจะโช๊คหมด  ก็เล่นเอาใช้เวลาพอสมควรทีเดียว   แต่มันก็ทำให้ผมดีดอย่างเต็มที่เหมือนกัน   บอมบอกว่า  มันยังมีอีกหลายสี  นอกจากสีเขียว สีส้มแล้ว   ยังมีสีแดงเชอรี่  อันนี้มันจะให้รสชาติหอมหวาน และออกฤทธิ์แรงกว่าเม็ดสีส้มพอสมควร   แต่ที่เด็ดสุด  และหายากมากในตอนนี้ ต้องนี่เลย สีกระปิ ซึ่งถือว่าเป็นยาบ้ารุ่นแรกๆ ไอ้ตัวนี้ผมไม่เคยลอง  แต่บอมบอกว่า  สีนี้จะเป็นหัวเชื้อล้วนๆ แทบจะไม่มีอย่างอื่นผสมอยู่เลย    ผมได้ศึกษาเรียนรู้เกี่ยวกับยาบ้าอยู่พอสมควรจากบอม  แต่ยังมีบางสิ่งที่ผมยังไม่รู้เกี่ยวกับส่วนผสมอื่นๆที่มันผสมอยู่ในตัวยา  ว่ามีอะไรผสมอยู่บ้าง  ซึ่งผมก็ไม่สนใจหรอก  ขอให้ผมรู้สึกดีดก็พอแล้ว............
       .............ดูเหมือนคุณเป้กับบอมยังไม่มีที่จะไป  ผมเลยบอกว่าให้พักอยู่กับผมก่อนก็ได้  ไว้ได้ที่พักแล้วค่อยไป  ดูเหมือนเป็นความปรารถนาดีของผม   แต่ใจจริงแล้ว  ผมหวังที่จะได้เล่นยามากกว่า  ผมคิดตื้นๆ  โดยหารู้ไม่ว่าผลลัพท์ที่จะตามมามันจะร้ายแรงขนาดใหน..........
    ............ถึงเวลาที่ผมต้องไปเล่นดนตรีแล้ว  ผมฝากให้บอมดูแลห้องให้ผมด้วย  ก่อนที่จะออกไปจากห้องแล้วแวะไปหาเพื่อนนักดนตรีอีกกลุ่มหนึ่ง  เพื่อเตรียมหางานที่ใหม่  ก็พอดี ที่พี่เด๋อ  มือกีตาร์รุ่นพี่ ซึ่งผมนับถือแกเหมือนเป็นอาจารย์ของผมท่านหนึ่ง  แกกำลังจะออกจากวงพอดี  แกก็เลยให้ผมไปเล่นแทนแก  ในวงดนตรีเพื่อชีวิตวงหนึ่ง  ผมรับปากพี่เด๋อทันที  จากนั้นก็ลาแกไปเล่นดนตรีตามปกติ     .........เมื่อถึงที่ทำงาน  หลายคนในวงผม  บอกให้ผมคิดดีดี อย่าพึ่งออกจากวงเลย  แต่ผมไม่สนใจ  ไม่ฟังคำทักท้วงหรือคำเตือนจากใครหน้าใหนทั้งนั้น   ในตอนนั้น  ผมผยองเต็มที่  เพราะผมมั่นใจว่าผมมีที่ไปแล้ว  จึงไม่แยแสคำพูดของใครเลย...........
..................การเล่นดนตรี  ในช่วงก่อนที่ผมจะออก ส่อว่าออกอาการรวน อย่างเห็นได้ชัด  เพราะผมไม่สนใจจะทำหน้าที่ของตัวเองให้เต็มที่   ผมยกหน้าที่ให้เบสท์ มือคีย์บอร์ดคนใหม่ กับไอ้แต้ง ให้มันเป็นแกนหลักของวงต่อ  ส่วนผมก็เฝ้ารอเวลาให้ถึงสิ้นเดือนเร็วๆ   จะได้ออกจากวงไปเล่นวงใหม่  เหม็นขี้หน้าไอ้แมนเต็มทีแล้ว  (      ......ตลกเป็นบ้า  แค่เรื่องยาบ้า  ทำให้ผมถึงกับตัดเพื่อนตัดฝูงได้ลงคอ  มันไร้สาระมากๆ   ผมไม่เข้าใจเหมือนกันว่า ทำไมในตอนนั้น  ผมถึงได้มีอารมณ์ฉุนเฉียวง่ายนักก็ไม่รู้  มันหงุดหงิดง่ายอย่างบอกไม่ถูก   เห็นอะไรก็ขวางหูขวางตาไปหมด....เอ....มันเป็นเพราะอะไรนะ.........?.........)    การเล่นดนตรีของเรามันไม่สนุกซะแล้ว  มันขาดๆเกินๆ  ความสัมพันธ์ของผมกับเพื่อนในวงนับวันยิ่งมึนตึงขึ้นทุกวัน......
..................ผมใช้ชีวิตในช่วงนี้แบบไม่สนใจใคร  กลับจากเล่นดนตรี  บอมก็หายาบ้ามาให้ผมเล่น  มันกลายเป็นอาหารหลักของผมไปซะแล้ว  ผมเชื่อว่ามีแต่คุณเป้กับบอมเท่านั้น  ที่เข้าใจผม ที่เป็นเพื่อนแท้ของผมจริงๆ  วันใหนที่ผมหรือใครบางคนไม่สบายใจ เราก็ช่วยปลอบใจกัน  ใครเล่าจะมาเข้าใจคอยาด้วยกัน........
      ...........วันนี้คุณโย่งแวะมาหาผมแต่เช้า  ผมเลยแนะนำให้รู้จักกับคุณเป้กับบอม  เราปาร์ตี้ยากันตั้งแต่เช้า  สลับกับการคุยกันอย่างออกรส   เราคุยกันถึงเรื่องยาบ้า  ผมคิดว่ายาบ้ามันก็ไม่เห็นเลวร้ายอย่างที่เค้าว่ากันเลย  ผมว่ามันก็ดีออก  ไม่เข้าใจว่าทำไมคนเค้าถึงได้ว่ามันไม่ดีกันนะ  แต่ก่อนที่ผมจะยกย่องยาบ้ามากไปกว่านี้  คุณโย่งก็บอกเหตุผลที่ผมไม่เคยรู้มาก่อนของส่วนผสมของยาบ้า   เมื่อได้รู้ก็เล่นเอาผมอึ้งไปเหมือนกัน    ยาบ้าที่ผมเล่น  นอกจากจะมีหัวเชื้อ  แอมเฟ็ตตามิน   ซึ่งเป็นตัวยาหลักและเป็นตัวที่ผมรู้จักแล้ว   มันยังมีส่วนผสมอื่น  ที่ผมคาดไม่ถึง  นั่นคือ  น้ำยาฟอร์มาลีน ที่เค้าเอาไว้แช่ศพคนตายนั่นแหละ  รวมทั้งยาฆ่าหญ้า สารหนู สารปรอท และอื่นๆ ที่ล้วนแต่เป็นยาพิษทั้งนั้น....   ที่ไม่น่าเชื่อก็คือ  มันผสมยากันยุงด้วยอ่ะ...เฮ้ย....!!??  จริงหรือเนี่ย   ผมพึ่งรู้     นี่ผมกำลังเสพยาพิษอยู่เหรอเนี่ย   เฮ้ย....คุณโย่งพูดตลกน่า  กะจะทำให้ผมกลัว จะได้เล่นยาบ้าคนเดียวล่ะสิ   แต่ท่าทางและหน้าตาที่ขึงขังทำให้เชื่อได้ว่าคุณโย่ง  ไม่ได้พูดเล่น  ทำให้ผมเริ่มตระหนักในเหตุผลที่คนเค้าบอกกันว่ามันเป็นสิ่งไม่ดี   ผมย้อนถาม  ว่าทั้งที่คุณโย่งรู้อย่างนี้แล้ว  ยังจะเล่นยาอีกเหรอ  มันบอกผมว่า มันไม่ได้กะจะเล่นยาไปตลอดชีวิตนี่  แค่เอาประโยชน์ของมันมาใช้เท่านั้น แล้วสักพักก็ค่อยเลิก ไม่เห็นจะเป็นไรเลย  คุณโย่งตอบ  ก่อนที่จะหันหน้าไปโช๊คยาบ้าที่เหลือจนหายเข้าปอดไปทั้งหมด...............
                   ..........วันนี้เราแลกเปลี่ยนความรู้ทางด้านดนตรีกัน  จากการที่เราคุยกัน  มันเหมือนกับเราเป็นจิ๊กซอว์ที่ต่อเข้าหากันได้อย่างลงตัว  เราต่างมีดีคนละอย่าง  และกลายเป็นส่วนที่ขาดของกันและกันไป   ไม่ได้หมายความว่าเราเป็นเกย์นะ  สิ่งที่ขาดของผมคือทฤษฎีที่ถูกต้องเกี่ยวกับกีตาร์  ที่ผ่านมากลายว่าเป็นผมเรียนรู้มาผิดๆหลายเรื่อง  ทำให้การเล่นกีตาร์ไม่พัฒนา  แต่ยังดี  ที่ผมมีความสามารถในการเล่นบายฮาร์ทมาทดแทน  รวมถึงเทคนิคการร้องเพลง  ซึ่งมันก็เป็นส่วนที่ขาดหายไปของคุณโย่งเหมือนกัน  ซึ่งมันเป็นการดี ที่เราต่างจะได้เอาวิชามาแลกเปลี่ยนกัน  เราสนุกกับการเล่นกีตาร์ พร้อมทั้งเสพยาบ้ากันเป็นพักๆ  บรรยากาศมันช่างสนุกสนานจริงๆในความคิดของผม  ไม่รู้ว่าความสนุกอย่างนี้หรือเปล่า  ที่ทำให้คนติดใจในรสชาติและบรรยากาศของมัน  ทำให้หลายคนติดกับดักของยาบ้าโดยไม่รู้ตัว ซึ่งนั่นมันก็หมายรวมถึงตัวผมเองด้วย........
          .............ตกเย็น  ยาบ้าที่บอมเอามาร่วมสิบกว่าเม็ดก็หมดลง  คุณโย่งขอตัวกลับก่อน  ผมก็ลุกขึ้นเตรียมตัวจะไปทำงาน  แต่รู้สึกว่าผมคงจะนั่งนานไป ก็เลยรู้สึกปวดตามข้อแขน ข้อขา หัวเข่า  แถมอาการปวดหลังยังไงไม่รู้   ต้องวานให้บอมช่วยนวดสักพักถึงค่อยยังชั่ว  พูดถึงบอม  นี่ก็หลายวันแล้วนะที่บอมกับคุณเป้มาอยู่กับผม  ทั้งคู่จะไปทำงานตอนที่ผมออกไปทำงานแล้ว  และจะกลับมาตอนดึก  หลังจากที่ผมเล่นดนตรีเสร็จแล้ว   ซึ่งผมก็ไม่ได้ถามว่า เค้าทำงานอะไรกัน  ผมไม่สนใจหรอก  ขอให้บอมมียามาให้ผมเล่นก็พอแล้ว    วันนี้เป็นวันสุดท้ายที่ผมจะเล่นกับวงแคสเปอร์   ใหนๆก็จะออกแล้ว  ผมเลยเล่นให้มันส์เต็มที่  แต่รู้สึกว่า  วันนี้ผมจะเหนื่อยเร็วเป็นพิเศษ  เต้นได้ไม่กี่เพลงก็หอบลิ้นห้อยแล้ว   ทั้งๆที่เมื่อก่อน  เล่นกี่ชั่วโมงผมไม่ยักกะเหนื่อยเท่านี้เลยแฮะ   อาจจะเป็นเพราะวันนี้  ผมไม่ได้กินข้าวมาก็ได้  ก็จะไปกินได้ยังไงล่ะ  ในเมื่อผมเอาเงินให้บอมไปเอายาจนหมดแล้ว  เหลือแต่ค่ารถมาทำงานเท่านั้นแหละ   จริงอยู่ที่วันแรก  บอมเอายามาให้ผมเล่นฟรี  แต่ถ้าจะเอายาอีก ก็ต้องเอาเงินไปซื้อมาใหม่  แล้วจะให้ผมหน้าด้านเล่นของเค้าฟรีได้เรอะ   ผมก็เลยฝากเงินให้บอมไปเอาของมาให้ผมอยู่ทุกคืนนั้นแหละ...........
..........ผมเล่นดนตรีเสร็จก็ตีสองกว่า  ถือโอกาสบอกลาเพื่อนในวง  ซึ่งก็รวมถึงไอ้แมนด้วยแหล่ะ  แต่วันนี้ ผมไม่ได้โกรธมันแล้ว  ก็เลยได้มีโอกาสคุยกับมันหน่อย   เพื่อนๆในวง  ยังอยากให้ผมอยู่ต่อ  คิดให้ดีดีนะ  หลายคนบอกผม  แต่คนอย่างผม  ถ้าลองได้ตัดสินใจจะทำอะไรแล้ว  ใครก็ห้ามผมไม่ได้  ผมไม่ได้แยแสกับความห่วงใยของเพื่อนในวงเลยในตอนนั้น   และไม่ได้คิดห่วงใยเลยด้วยว่าวงจะเป็นอย่างไรต่อไป  แต่อย่างไร ผมก็ขอบใจในความปรารถนาดีของพวกมัน...........       ผมกลับมาห้องร่วมตีสองกว่า  บอมกับคุณเป้มารออยู่ที่หน้าห้องแล้ว   ต้องนี่สิ  เพื่อนแท้ของผม  และบอมก็ไม่ทำให้ผมผิดหวัง  ยาบ้าร่วมสิบเม็ด    ระเหยเข้าสู่ปอดของพวกเราสามคนในเวลาไม่นานนัก  บรรยากาสของความรื่นรมย์กลับมาอีกครั้ง  เราต่างสรรหาเรื่องมาคุยกันโดยไม่รู้สึกเบื่อ  ยิ่งคุย ยิ่งสนุก  และดูเหมือนมันจะเป็นเรื่องที่ชักจะเป็นทางการมากขึ้นเรื่อยๆ  จากเรื่องชีวิต  มาเป็นเรื่องศาสนา เรื่องวัฒนธรรรม  เรื่องการเมือง ฯลฯ 
ซึ่งมันไม่น่าจะเป็นเรื่องที่คนติดยาเค้าคุยกันนะ   แต่มันกลับเป็นเรื่องที่ทำให้เราคุยกันออกรสจนถึงเช้าเลยทีเดียว  ผมรู้สึกถูกชะตากับบอมและคุณเป้เป็นพิเศษ   และคิดในใจว่าทำไมเค้าทั้งสองคนช่างดีกับผมเสียเหลือเกิน  อย่างน้อยถึงผมจะไม่เหลือใคร  แต่เค้าทั้งสองคนก็เข้าใจผมเป็นอย่างดี......
.....แต่ผมหารู้ไม่ว่า  ผมกำลังคบเพื่อนผิด.............
comment13:เอาแค่นี้ก่อนนะคับ   เดี๋ยวตอนที่ 6 Zombie  อีกวันสองวัน จะมาลงให้อ่านอีกทีนะครับ  .... เรื่องทั้งหมด มีเกือบ 27 ตอนน่ะ  ยาวมว๊าาาาากกก  แต่ก็อยากให้หลายๆคนได้รู้ถึงพิษภัยของยาเสพติด  เพื่อไม่ให้เกิดขึ้นกับลูกหลานของเรานะคับ    ขอบคุณสำหรับคำแนะนำติชมด้วยนะคับ  ขอไปศึกษาวิธีที่ให้มันอ่านง่ายกว่านี้ก่อนครับ   ....เขียนเอง  อ่านเอง  ยังเบลอเลย .....55555
comment14:อย่าด่าผมนะ ผมอ่านไม่ไหวจริงๆ
comment14-1:5555 ....  ไม่เป็นไรคับ  ผมเขียนเอง  ยังมึนเลยคับ  ไม่อยากให้ไปเปลืองพื้นที่อื่นน่ะคับ  เลย ลงในกระทู้เดียวไปเลย  อยากลงไว้เป็นอุทาหรณ์ให้หลายๆท่านได้รู้เบื้องลึกของมันน่ะคับ....  ขอบคุณที่แวะมาเยี่ยมเยียนกันนะคับ...
comment15:นี่เอ็งดีดอยู่ใช่ไหม?
comment15-1:55555....ผมเลิกยามาสิบกว่าปีแล้วคับ  อันนี้ไม่ได้ดีดคับ  หนักไปทางเมาเบียร์ซะมากกว่า 5555  เบียร์นี่หนักกว่าคับ ทุกวันนี้ยังเลิกไม่ได้เลย 5555  ขอบคุณที่แวะมาเยี่ยมเยียนกันนะคับ...
comment16:แนะนำให้ทำเป็นหนังสือครับ
comment16-1:....เคยคิดจะทำนะคับ  แต่คงไม่ผ่านการพิจารณาจากสำนักพิมพ์เป็นแน่   อีกอย่าง  ผมอยากเขียนให้ละเอียด  หากทำเป็นหนังสือ  บางส่วนอาจจะต้องตัดออก  ซึ่งมันอาจจะไม่ครบถ้วน  ....ก็เลยมาลงให้อ่านกันฟรีๆนี่ล่ะคับ  ไว้ว่างๆค่อยอ่านก็ได้คับ  อยากให้เป็นอุทาหรณ์กับคนที่ยังไม่รู้น่ะคับ ผมคงลงเป็นกระทู้เดียวต่อกันไปเลย  จนกว่าจะจบล่ะคับ  ไม่อยากให้เปลืองพื้นที่อื่นของเว็บน่ะคับ  และจะได้ไม่ยากกับการค้นหาอ่านน่ะคับ   ขอบคุณสำหรับคำแนะนำนะคับ  และขอบคุณที่แวะมาเยี่ยมเยียนคับผม....
comment17:ใครอ่านจบนี่ นับถือเลย
comment17-1:55555  แค่แวะเข้ามาเยี่ยมเยียนกันผมก็นับถือคุณแล้วคับ  ยาวมว๊าาาาาากกกก   555555  ใช้เวลาเขียนร่วมสองปีน่ะคับ  มีอะไรอัดอั้นเลยปล่อยมาหมด  ไม่มีกั๊กเลยยิ่งยาวเข้าไปใหญ่   แต่ยังไงก็ขอบคุณที่แวะเวียนมาเยี่ยมเยียนกันนะคับ....
comment18:อ่านไม่ไหวเหมือนกันค่ะ

แต่เท่าที่อ่านคร่าวๆ เล่าเรื่องได้น่าสนใจดีนะคะ
comment18-1:....55555  ......แค่แวะมาเยี่ยมเยียนกันก็ดีใจแล้วคับ  ไว้ว่างจริงๆ  หรือนอนไม่หลับค่อยมาอ่านก็ได้คับ  จะทำให้ง่วงนอนทันที  55555  อาจจะเขียนโดยไม่มีหลักของนักเขียนเท่าไหร่  แต่อยากจะเล่าเป็นอุทาหรณ์กับคนที่ยังไม่รู้ถึงพิษภัยของมันน่ะคับ    ขอบคุณที่แวะมาเยี่ยมกันนะคับ...
comment19:เสพทุกบรรทัด.....
ทำไมผมยังไม่ง่วงนะ หรือว่าดีด

อยากอ่านตอนต่อไปจังเลยครับ ลงเร็วๆนะครับคุณมด
comment19-1:.....เหอ.....   มีคนที่อ่านจบด้วยเรอะคับเนี่ย  55555   น้ำตาไหลเลย  ขอบคุณมากคับ  ...อยู่ใหนเนี่ย  ป่ะ  ผมเลี้ยงเบียร์ 55555   ง่ะ....  ว่าจะไม่บอกชื่อแล้ว   แต่แสดงว่าอ่านจริงๆ  ถึงได้รู้   ยินดีที่ได้รู้จักนะคับ  ผมชื่อ มด นั่นล่ะคับ   เป็นชื่อจริงของผมคนเดียว   ส่วนชื่อของบุคคลอื่นในเรื่อง  เป็นนามสมมุติของบุคคลจริงที่ผมกล่าวถึง   เพราะบางเรื่อง  มันก็ไม่ได้สวยงามสำหรับคนอื่นเท่าไหร่คับ  เลยใช้เป็นนามสมมุติคับ   ขอบคุณที่แวะมาเยี่ยมเยียนกันนะคับ....  วันนี้มาลงตอนต่อไปให้ในกระทู้นี้เลยแล้วกันนะคับ  ไม่อยากให้กระทู้เบียดเบียนที่ท่านอื่นน่ะคับ.... ว่าแล้วก็  มาติดตามตอนต่อไปกันเลยแล้วกันนะคับ.....   ตามมาคับ......
comment19-2:แหม....ชวนกินเบียร์  ยิ่งอากาศช่วงนี้เริ่มได้แล้วด้วย (ดึกๆกรุงเทพชักจะเย็นๆแล้ว) เดี๋ยวได้นั่งนับขวดกันพอดี
ผมอยู่แถวพระราม 2 ครับ

พอดีชอบอ่านชีวิตคนน่ะครับ อ่านไปก็พอจะรู้ว่าคุณก็เป็นคนมีความสามารถคนนึงเลยนะ
แต่ด้วยความไม่สมบูรณ์แบบของมนุษย์ มันก็มีการพลาดพลั้งกันบ้าง เป็นบทเรียนชีวิตไปเน้อ....
comment19-3:....555555   ใช่ครับ  อากาศกำลังเย็นๆ  สบายๆ  นั่งลานเบียร์ไป  ดูสาวเชียร์เบียร์ไป  ชีวิตก็เปี่ยมสุขแล้วครับ  5555   พระรามสอง  ผมไม่ค่อยมีโอกาสแวะไปเท่าไหร่  ถ้ามีโอกาสแวะไป  ต้องขอรบกวนแนะนำร้านชิลๆ  เหมาะกับการสังสรรค์ซักหน่อยแล้วครับ  เอาแค่ถึงเช้าพอ  ..555  ไหวมั้ย  5555   
      ......ลำพังชีวิตผมเองมันไม่น่าสนใจอะไรหรอกครับ  แต่อยากให้รู้ถึงความเลวร้ายของยาบ้าน่ะครับ   ผมแค้นมันที่พลาดไปหลงติดมัน  ผมก็เลยอยากแก้แค้นมัน  ให้ใครๆเค้ารู้้ลึกถึงความเลวร้ายของมันน่ะครับ  ขอบคุณคุณกะฑาด้วยนะคับผม   ที่ติดตาม   มีไม่กี่คนหรอกครับ  ที่อ่านหนังสือยาวๆเป็นหน้าๆได้  ผมไม่หวังให้ใครต้องอ่านทุกคนหรอกครับ  แค่เกิดมาแล้ว  เราได้ถ่ายทอดความผิดพลาดของเราเป็นอุทาหรณ์ให้คนรุ่นใหม่ได้ตระหนักบ้าง  แค่นี้ก็ดีใจแล้วครับ....  ขอบคุณคุณกะฑาอีกครั้งนะคับผม....
comment20:อ่านแล้วอยากลองเลยครับ ผมอยู่แถวรังสิตเหมือนกัน ว่าจะไปตามหาไอเต้ยหน่อย
comment20-1:.....ง่ะ  ไม่แนะนำให้ไปตามหาคับ  เพราะบุคคลที่กล่าวถึงตอนนี้  น่าจะยังไม่มีกำหนดออกจากเรือนจำเลยคับ....55555   อ่านของผมก็เหมือนได้รู้ความอันตรายของยาแล้วล่ะคับ   555555   ว่าแล้วก็ลงตอนต่อไปเลยนะคับ...
comment21:บทที่ 6 - Zombie
 .............หลังจากออกจากวงแคสเปอร์   ผมมีเวลาพักอยู่ 3 – 4  วัน   ก่อนที่จะไปเล่นกับวงใหม่   ช่วงนี้  ผมจึงขลุกอยู่กับการเสพยาบ้าทุกวัน   เดี๋ยวนี้  ยาบ้าแค่เม็ด สองเม็ด มันไม่เพียงพอกับความต้องการของผมเสียแล้ว  ผมต้องเสพยาบ้าไม่ต่ำกว่าวันละ 5 เม็ด  ถึงจะดีดเต็มที่   แต่จากการที่เสพยาบ้าเยอะ  ทำให้เงินที่ผมมีเริ่มร่อยหรอลงไป  ผมไม่ค่อยได้กินข้าวนัก  เพราะเอาเงินไปซื้อยาบ้าหมด  และต้องคอยดูแลบอมและคุณเป้ด้วย ช่วงนี้  ถ้าผมสังเกตุสักนิด  ผมคงจะรู้ตัวว่าตอนนี้สารรูปของผมมันดูไม่ได้เอาซะเลย   ทั้งผอม ทั้งดำ  แก้มก็ตอบโดยไม่ต้องตั้งคำถาม  แต่ผมไม่ได้ใส่ใจเท่าใหร่   ผมยังคงฝึกกีตาร์ และ พยายามทำความเข้าใจ ในอารมณ์ของรูปแบบคอร์ดต่างๆ  วันนี้ผมได้รับรู้ถึงอารมณ์ของคอร์ดต่างๆ  และจำมันในแบบของผม  เริ่มจากคอร์ดเมเจอร์ (  major ) ผมว่ามันแทนอารมณ์ของความสนุกสนาน อยู่ในโทนบวก มีความสุขประมาณนั้นแหล่ะ     ไมเนอร์  (  miner )   เป็นคอร์ดที่แทนอารมณ์ของด้านลบ  เป็นตัวแทนของความเศร้า ความเหงา ผิดหวังและเสียใจ  อารมณ์เหงา   เซเว่น (  7  )  จะแทนความรู้สึกที่มันค้างคา  มันเหมือนยังขาดอะไรไปซักอย่าง  มันต้องมีตอนต่อไป สังเกตุได้จากการที่คอร์ดนี้  มักจะเป็นคอร์ดส่งไปสู่ท่อนต่อไปของเพลงอยู่เสมอ   ดิม  (  dim  )  จะแทนอารมณ์ของความลึกลับ  ความพิศวง กำกวม  ความน่ากลัว   ซัสโฟร์  (  sus  4 )  จะแทนอารมณ์ที่คาใจ  สงสัย  ไม่แน่ใจ ...............ประมาณนี้แหละที่ผมทำความเข้าใจได้  (  ในแบบของผมเองนะ  .......  )  ส่วนคอร์ดอื่นที่เหลือเดี๋ยวค่อยว่ากันอีกที    เพราะตอนนี้  สมาธิผมเริ่มโดนทำลายลงซะแล้ว ไม่ใช่อะไรหรอก บอมกับคุณเป้น่ะสิ  ทะเลาะกันอีกแล้ว  นี่ไม่ใช่ครั้งแรก  แต่เป็นครั้งที่เท่าใหร่แล้วก็ไม่รู้ ที่ทั้งคู่ทะเลาะกัน  ผมก็ไม่รู้ว่าเค้าทะเลาะกันเรื่องอะไรนักหนา   ทั้งๆที่บางเรื่องเป็นเรื่องธรรมดามากๆ  เช่น บอมเข้าห้องน้ำนาน  กลับบ้านช้า ฯลฯ  แค่เนี๊ย  เค้าก็ทะเลาะกันแล้ว  และมันก็ทำให้ผมอารมณ์เสียไปด้วยอีกคน  แต่ผมก็พยายามอดกลั้นอารมณ์ไว้  ช่วยปรับความเข้าใจให้ทั้งคู่ดีกันจนได้   ผมพยามเงียบและทำตัวเป็นเจ้าของห้องที่ดี  ผมไม่เคยว่า ที่บางครั้งบอมหรือคุณเป้จะพาใครคนอื่นเข้ามาเสพยาในห้อง   ถึงมันจะทำให้ผมได้มีส่วนเอี่ยวในการเสพด้วยก็เถอะ แต่มันก็ทำให้ผมไม่ชอบใจเท่าใดนัก  เพราะมันทำให้ผมดูเหมือนเป็นคนค้ายาบ้าไปด้วย  ถึงมันจะเป็นวิธีที่น่าจะหาเงินได้ แต่ผมก็ไม่คิดที่จะหาเงินด้วยการฆ่าคนทางอ้อม  ผมเสพยาเพื่อศึกษาดนตรีในวิธีของผม  ไม่ใช่เสพเพื่อทำตัวมีปัญหา และไม่ต้องการขายยาเพื่อเงิน และที่สำคัญ ผมมันก็แค่ลูกค้าระดับvip ของบอลมันแค่นั้นเหมือนกัน แต่ไม่น่าเชื่อเหมือนกันนะ  ที่คนที่เสพยาบ้า ที่มาที่ห้องผม จะมีหลากหลายมาก ทั้งผู้หญิงและผู้ชาย  บางครั้งเป็นเด็กผู้หญิงหน้าตาดี หุ่นดี  มองภายนอกจะไม่รู้เลย ว่าเธอเสพยาบ้า บางครั้งผมก็ไม่เห็นว่าบอมจะเอาเงินจากเธอเลย  ก็ไม่รู้เหมือนกัน  ว่าเค้าจ่ายเงินกันอย่างไร บางครั้งก็เป็นคนต่างชาติ คนเกาหลีบ้าง คนอังกฤษบ้าง ฯลฯ    เฮ้ย....!   นี่ยาบ้ามันแพร่หลายถึงกระทั่งโกอินเตอร์กันเลยเหรอเนี่ย  ไม่น่าเชื่อเหมือนกัน  และมันทำให้ผมเกิดคำถามอยู่ในใจว่าพวกเค้าทำงานอะไรกันแน่  ทำไมเค้าถึงได้รู้จักคนเยอะขนาดนี้    แต่ผมก็ไม่ได้ถามอะไรมากมาย  เพียงแต่ปรามบอมอยู่เล็กๆว่า ยังใงก็อย่าทำให้พี่ต้องเดือดร้อนนะ   เพราะตอนนี้  ห้องของผม  มีคนเข้าคนออกพลุกพล่านอย่างผิดสังเกตุ และที่สำคัญ ห้องของผมเป็นห้องริมสุดติดถนน  ไม่ว่าจะดึกขนาดใหน ห้องผมไม่เคยปิดไฟเลย  ผมกลัวมันจะกลายเป็นที่จับตามองของตำรวจ  บอมรับปากผม ว่าจะไม่ทำให้ผมเดือดร้อน  ซึ่งมันก็ทำให้ผมพอใจในระดับหนึ่ง ....
...........เสียงโทรศัพท์ของอพาร์ทเมนท์ในห้องผมดังขึ้น   โอเล่นั่นเอง  โอเล่ถามผมว่าผมไปทำอะไรซีม่า ทำไมซีม่าถึงร้องให้ขนาดนั้น     ผมใจหายวาบ  ถามว่าซีม่าเป็นอะไรหรือ  โอเล่บอกว่าซีม่าร้องให้ฟูมฟายเหมือนเด็กเลย  พอโอเล่ถามซีม่าก็เข้ามาร้องให้สะอึกสะอื้นเหมือนเด็ก บอกว่าผมขอเลิกกับซีม่า และโอเล่ไม่เคยเห็นซีม่าเป็นอย่างนี้มาก่อน   เท่านั้นแหละ  ผมรีบแต่งตัวออกจากห้องไปหาซีม่าที่ทำงานทันที   ผมรู้สึกผิด และเจ็บปวดใจมาก  ที่รู้ว่าผมเป็นต้นเหตุทำให้ซีม่าเสียใจ   นาทีนั้น  ผมตัดสินใจว่า ผมจะเลิกเล่นยาบ้าแล้ว ไม่เอาแล้ว และจะกลับไปขอคืนดีกับซีม่า และขอโทษทุกสิ่งทุกอย่างที่ผมทำลงไป...........      ผมไปถึงโรงหนัง  ถามเพื่อนของซีม่าว่าซีม่าอยู่ใหน   เพื่อนซีม่าหายไปสักพักก่อนที่จะเรียกซีม่าว่ามีคนมาหา   ผมคาดหวังว่าซีม่าคงจะให้อภัยผม    ......ซีม่าเดินมานั่นแล้ว     ไม่มีรอยยิ้มเหมือนทุกครั้งที่ผมเคยมาหา   สีหน้าที่เฉยเมยกับแววตาที่เฉยชาไม่เหมือนซีม่าคนเดิมที่ผมรู้จัก  ผมบอกขอโทษซีม่า และบอกจุดประสงค์ที่ผมมาหาซีม่าในวันนี้  ผมขอซีม่าคืนดี และหวังว่าซีม่าคงจะอภัยให้ผม    เรามาเริ่มต้นกันใหม่นะ  ผมบอกซีม่า   และคำตอบที่ผมได้รับ  มันทำให้ผมแทบจะล้มทั้งยืน  ซีม่าบอกว่ามันสายไปแล้ว  ตอนนี้ซีม่ามีคนใหม่แล้ว เป็นรุ่นพี่ที่ทำงานอยู่ในที่เดียวกันนั่นแหละ   มันไม่มีประโยชน์อะไร ที่พี่จะมารื้อฟื้น  ในเมื่อพี่ตัดสินใจของพี่อย่างนั้นแล้ว  พี่ก็ไปตามทางของพี่เถอะ  พี่มันคนเก่งไม่ใช่เหรอ  เดี๋ยวพี่ก็มีคนใหม่ได้  เราต่างคนก็ต่างเดินไปตามทางของตัวเองก็แล้วกัน  อย่ามาวุ่นวายกับหนูอีกเลย.........ซีม่าบอกกับผม  ก่อนที่จะขอตัวกลับไปทำงานต่อ  ผมมองตามซีม่าไป   เห็นผู้ชายคนหนึ่งยืนรอซีม่าอยู่   ผมมองดูทั้งคู่เดินหายไปด้วยกัน   ไม่รู้เป็นใง  ตอนนี้  ผมรู้สึกตัวหนักอย่างกับก้อนหิน  ไม่มีแรงที่จะลุกขึ้นยืนเลย  น้ำตาผมใหลเมื่อไหร่ไม่รู้    ผมนั่งเงียบอยู่พักใหญ่  ก่อนที่จะลุกขึ้นเดินออกมาจากโรงหนังแห่งนั้น .........   ตอนนี้  ผมต้องการยาบ้า  ผมต้องการลืม  ผมไม่อยากเจ็บปวดอย่างนี้  ผมเชื่อว่า  ยาบ้า  มันจะทำให้ผมรู้สึกดีขึ้น  มันจะช่วยให้ผมหายเศร้าได้............แต่ถ้าผมฉุกคิดอะไรซักหน่อย  ผมน่าจะรู้ตัวว่า เหตุที่ผมเสียเพื่อน เสียงาน  และเสียคนรัก  มันก็มีสาเหตุมาจากยาบ้าทั้งนั้นไม่ใช่หรือ  ในตอนนั้นอะไรมันบังตาหรือไร ทำไมผมถึงคิดไม่ได้นะ......
         ................ผมกลับมาที่ห้อง  เอาเงินให้บอมไปซื้อยาบ้ามาให้  ไม่นานนัก  บอมก็กลับมา ผมเสพยาบ้าอย่างกับคนเจอบ่อน้ำในทะเลทราย เสพแบบเอาเป็นเอาตาย ยาบ้าหลายเม็ด  หมดลงในไม่ช้า  ผมหวังว่าเมื่อผมดีด  มันจะทำให้ผมลืมแป้งได้  แต่เปล่าเลย  เมื่อผมดีด  ผมกลับคิดถึงแต่เรื่องของซีม่า  มีแต่ภาพของซีม่าลอยอยู่ในหัว  ผมรู้สึกเสียใจอย่างที่ไม่เคยเป็นมาก่อน  ความเจ็บปวด  ความปวดร้าว  ที่หวังจะให้มันมลายหายไป  มันกลับทวีคูณขึ้นอีกเป็นสิบเท่า  น้ำตาผมใหลอาบแก้ม  ผมร้องให้อย่างไม่อายบอมหรือคุณเป้เลย  ผมคิดถึงซีม่า  คร่ำครวญถึงแต่ซีม่า ราวกับตัวเองเป็นพระเอกมิวสิควีดีโออย่างงั้นเลย   ผมนั่งร้องให้อยู่อย่างนั้น จนหมดแรงเผลอหลับไปเมื่อไรไม่รู้ตัว.............
                          ...............บ่ายวันต่อมา  ผมต้องพยามลืมเรื่องเมื่อวานนี้ให้หมด   เพราะวันนี้  เป็นวันที่ผมต้องไปเล่นดนตรีกับวงใหม่    วงนี้เป็นวงเพื่อชีวิต  ไม่รู้ว่าวงนี้เค้ามีเรื่องอะไรกันมา  เพราะเมื่อผมไปถึง  ก็ได้รู้ข่าวที่ไม่ค่อยดีนัก พี่เอ  มือเบสของวง ก็จะเล่นที่วงนี้เป็นวันสุดท้ายเหมือนกัน   จากงานที่น่าจะสบาย  กลับกลายเป็นผมต้องมานับศูนย์กับวงนี้ใหม่อีกครั้ง  เพราะเท่ากับว่าเราต้องหา มือเบส และมือกีตาร์เพิ่มมาให้ได้ในคืนนั้นเลย    โชคยังดี  ที่ผมยังพอมีพี่ไก่มือกีตาร์รุ่นพี่ที่เคยเล่นด้วยกันมาก่อน ผมจึงติดต่อไป ประกอบกับพี่ไก่แกก็ยังว่างงานอยู่พอดี  เรื่องมือกีตาร์ก็เลยไม่น่าเป็นห่วงเท่าไร  แต่มือเบสนี่สิ   ไม่รู้จะไปหาที่ใหน  คนที่รู้จักก็มีงานกันหมดแล้ว  เรื่องเบสนี่สำคัญนะ  จะเอาคนที่พอเป็นไม่ได้  ต้องหาคนที่แม่นเรื่องบายฮาร์ท  เพราะเบสเป็นหัวใจหลักของภาคริทึ่มทั้งหมด  ถ้าเบสเพี้ยน  คนอื่นก็จะพลอยเพี้ยนกันไปหมดไปด้วย   เราจนปัญญาจริงๆไม่รู้จะหาใครมาแทนดี  เพราะถ้าพรุ่งนี้  เราไม่มีคนเล่น หรือเล่นไม่ดีออกไป  รับรองว่าเราได้ตกงานกันทั้งวงแน่  เพราะร้านที่วงนี้เล่นเป็นร้านใหญ่และมีชื่อเสียงที่สุดในย่านนั้นแล้ว  มันคงไม่เป็นการดีแน่  ถ้าเราเล่นแบบส่งส่งไป   คืนนั้น  หลังจากเล่นเสร็จ  พี่เด๋อก็เดินมาบอกผมว่า  พี่เชื่อมือเรานะ  พี่ฝากวงนี้ด้วยนะ  อ้าว....!!  ไอ้พี่บ้า  แล้วทำไมไม่บอกตั้งแต่แรกเนี่ย  ว่าจะเจอแบบเนี๊ยะ แทนที่จะสบาย กลับกลายต้องมากอบกู้วงแทน.........มันเหมือนกับเราต้องทำวงใหม่ภายในคืนนั้นเลยนะ    เมื่อคิดไม่ตก  ผมเลยชวนครรชิต      มือคีย์บอร์ด ซึ่งเป็นเพื่อนกับผมมาก่อนแล้ว  กับน้าหมง  มือกลองรุ่นพี่  ซึ่งรู้จักกันมานานแล้วเช่นกัน  เรื่องฝีมือเลยไว้ใจกันได้  ชวนกันมาตีสนุ๊กแก้เครียด   จะว่าฟ้าลิขิตหรือเปล่าก็ไม่รู้   ระหว่างที่เราเล่นสนุ๊กกันอยู่   มีพี่คนนึงเดินเข้ามาทักผม  บอกว่านี่ใช่มด วงแคสเปอร์หรือเปล่า ผมรับว่าใช่ครับ  เท่านั้นแหละ พี่แกทำยังกะผมเป็นเทวดา แกบอกว่าชื่นชอบที่ผมเล่นกีตาร์มานานแล้ว แกบอกว่าแกเล่นอยู่ข้างๆร้านที่ผมเล่นดนตรีอยู่  (   ร้านเดียวกับที่ไอ้คุณโย่งเล่นนั่นแหละ......   )  แกซูฮกผมยกใหญ่  แต่ก่อนที่แกจะน้ำลายแตกฟองไปมากกว่านี้  ผมเลยชิงถามแกก่อนว่าพี่เล่นอะไรอยู่หรือครับ     ....พี่เหรอ  พี่เล่นเบส......อ๋อ.. เล่นเบส......เบส!!??   เฮ้ย !..... เล่นเบสเหรอ .......จริงดิ     ผม.....น้าหมง....  ครรชิต...  หูผึ่งกันทุกคน หลังจากนั้นกลับกลายเป็นพวกเราเป็นฝ่ายสัมภาษณ์แกแทน   แกชื่อว่า  พี่โอ้  อายุเกือบ 40 ปีแล้วล่ะ  แกเพิ่งลาออกจากวงของแกมาเหมือนกัน   พวกเรามองหน้ากันเหมือนจะถามว่าเอาใงดีวะ....................     เอาวะ  เสี่ยงเป็นเสี่ยงกัน   ผมเลยเอ่ยปากชวนพี่โอ้มาเล่นเบสให้วงเราในวันพรุ่งนี้   ทั้งๆที่ก็ไม่แน่ใจในฝีมือพี่โอ้เท่าใดนัก   ก็ดูท่าทางแกตอนนี้สิ  ดีใจเป็นไวพจน์ลืมแก่ไปซะแล้ว  ทำยังกับเด็กจะได้ของเล่นนั่นแหละ   ทำให้ผมยังไม่ค่อยวางใจเท่าไหร่นัก.........
                   .................คืนต่อมา   พี่ไก่เอารถแวะมารับพวกผม  ซึ่งรวมทั้งพี่โอ้ด้วย  เราไปถึงที่ร้านก่อนขึ้นเล่นประมาณ 1 ชั่วโมง    ลองลิสต์รายชื่อเพลงที่พอจะเล่นกันได้มาดู   เกือบ 50 เพลง  ทั้งเพลงเก่าและเพลงใหม่  ซึ่งผมก็เชื่อมือทุกคนนะ  แต่เว้นพี่โอ้ง่ะ ........  แกก็บอกว่าเล่นได้หมดอ่ะนะ .... แต่ผมก็ไม่ค่อยเชื่อมือแกเท่าไหร่  ดูแกเหมือนโม้โม้ยังใงบอกไม่ถูก    แต่เอาวะ.....มาถึงขั้นนี้แล้ว  the   show must go on   กันต่อก็แล้วกัน  ผมรับหน้าที่ในการเป็นนักร้องนำ และเล่นกีตาร์โซโล่ไปด้วย  เพราะบางเพลง  พี่ไก่แกก็จำไม่ได้  มีครรชิตช่วยร้องบ้างในบางเพลง   แต่ก่อนที่เราจะขึ้นเล่น  เราจำเป็นต้องมีชื่อวงกันก่อน เพราะตอนนี้นักร้องนำตัวหลักของวงเก่า ทั้งพี่เด๋อ พี่เอ  ก็ออกจากวงกันหมดแล้ว  ผมไม่อยากใช้ชื่อเดิมของวงเค้า  เพราะไม่อยากให้แขกติดในภาพของวงเก่าด้วย  น้าหมงบอก  อยากจะใช้ชื่อวงอะไรก็ตามใจแล้วกัน  เพราะตอนนี้วงขึ้นอยู่กับแล้ว   เอางั้นนะน้า......ได้   ผมจัดให้  งั้นเอาเป็นชื่อวง “    ซอมบี้   “  ที่แปลว่าผีดิบก็แล้วกัน ( ..ก็ชื่อวงเก่าผมชื่อแคสเปอร์ผีน้อยนี่นะ มาทำวงใหม่ก็ยังอยากจะเป็นผีอยู่อีกว่างั้นเถอะ...)    ทุกคนเห็นดีด้วย   งั้นว่าตามนี้แล้วกันนะ........ 
      ...............แล้วก็ถึงเวลาขึ้นเวที   ระหว่างที่ตั้งเครื่อง  ผมรู้สึกประหม่านิดหน่อย  เพราะนี่จะเป็นครั้งแรกที่ผมต้องมาเป็นนักร้องนำ  ไม่ใช่ว่าไม่เคยร้อง  ลำพังตอนอยู่แคสเปอร์  ผมก็ช่วยไอ้แต้งมันร้องอยู่แล้ว  แต่นี่มันไม่เหมือนกัน  ผมต้องมายืนตรงกลาง   และต้องดึงความสนใจของแขกให้มาอยู่บนเวทีให้ได้   ไอ้การจอยแขกเอ็นเตอร์เทนแขกเนี่ย  ผมกับครรชิต เอาอยู่อยู่แล้ว  เรื่องนั้นไม่หวั่น  จะหวั่นที่เสียงเราไม่ได้ดีเด่เท่าไรนี่สิ   แล้วใหนจะพี่โอ้อีก  จะใหวหรือเปล่าก็ไม่รู้................   เ
comment21-1:ปัก
comment22:แล้วใหนจะพี่โอ้อีก  จะใหวหรือเปล่าก็ไม่รู้................   เสียงดีเจพูดส่งท้ายเพลงและแนะนำวงต่อไปมาแล้ว   ผมสูดหายใจเข้าอีกครั้ง  พยามสร้างภาพให้ทุกคนสบายใจได้ว่าผมมั่นใจ  ไม่ต้องห่วง  ..........แสงจากสปอร์ตไลท์ส่องมาที่เวทีแล้ว  น้าหมงนับไฮแฮทส่งเข้าเพลง การบรรเลงดนตรีของวงซอมบี้เริ่มขึ้นแล้ว......................!!..............................
                  ...............................................................พวกเราสั่งเบียร์มากินกัน  เพื่อฉลองความสำเร็จ  ผลการตอบรับของแขกที่มีกับวงเราดีมาก  ทุกคนสนุกกับเพลงที่เราเล่น  ผมกับครรชิตจอยแขกเข้าขากันเป็นอย่างดี  และปัญหาที่เราระแวงและหวาดหวั่นมาตลอดก็คลี่คลายลงด้วยดี   พี่โอ้ไม่เพียงแต่ทำได้อย่างที่โม้  แต่แกยังเล่นเบสได้อย่างสมบูรณ์แบบ  เบสของแก เข้ากันกับกระเดื่องของน้าหมงได้เป็นอย่างดี   รวมถึงการประสานเสียงที่เรียกได้ว่า  แกเป็นมืออาชีพจริงๆ  ไม่เสียแรงที่แกแก่   ผมภูมิใจจัง  กับวงที่ไม่เคยซ้อมหรือเล่นด้วยกันมาก่อน  กลับเล่นได้ชนิดที่เรียกว่าไม่อายใครเหมือนกัน    คืนนี้ผมคงต้องกลับไปฉลองกับยาบ้าอีกซักหน่อยแล้ว..........
    .............ผมกลับมาที่ห้อง  ยังไม่ทันได้เปิดประตูเข้าไป  เสียงปึงปังโครมครามก็ดังมาจากข้างใน  บอมทะเลาะกับคุณเป้อีกแล้ว  มันเรื่องอะไรกันนักหนาวะ   ผมเปิดประตูเข้าไป  เห็นเด็กผู้ชายกับเด็กผู้หญิงอีกคนนั่งอยู่  ผมไม่เคยเห็นหน้ามาก่อน  ทั้งคู่ยกมือไห้วสวัสดีผม  ส่วนบอมเมื่อเห็นผมมา  ก็เงียบเสียงลงไป  คุณเป้แนะนำตัว เด็กทั้งสองคนให้ผมรู้จัก  เด็กผู้ชายคือลูกชายของคุณเป้  ชื่อลูกโป่ง  ส่วนเด็กผู้หญิงเป็นแฟนของลูกโป่ง  เค้าแวะมาเยี่ยม  คุณเป้บอกผม  แต่ตอนนี้  ผมรู้สึกหงุดหงิดขึ้นมาอย่างบอกไม่ถูก  มันเหมือนผมไม่มีความเป็นส่วนตัวเอาซะเลย  เดี๋ยวคนนู้นมา  คนนี้มา   ผมเรียกบอมออกมาคุยข้างนอก  และตัดสินใจบอกให้บอมพาทุกคนย้ายออกไปจากที่นี่ก่อนได้ใหม  ผมอ้างว่าตอนนี้  ห้องผมเริ่มเป็นที่จับตามองของเจ้าของอพาร์ทเมนท์แล้ว  คนมันพลุกพล่านเกินไป  แล้ววันหลังค่อยมากันใหม่   ให้เรื่องห้องมันซาๆลงไปก่อน   บอมจำใจต้องยอมรับคำขอร้องของผม  ก่อนจะเดินเข้าไปบอกทุกคน  ผมเดินเข้าไปบอกว่ายังไม่ต้องไปคืนนี้ก็ได้  เดี๋ยวพรุ่งนี้เช้าค่อยไป  นอนพักผ่อนกันก่อนก็ได้..............
        ..............ผมตื่นมาราวๆบ่ายโมง  ก็พอดีพวกบอลกับคุณเป้  ก็กำลังเก็บข้าวของไปกันอยู่พอดี  ผมให้เบอร์ที่ห้องผมไว้  หากต้องการติดต่อผม  เราร่ำลากันพอเป็นพิธี  ผมเดินไปส่งทุกคนด้วย   ก่อนที่ขากลับ  จะแวะเอาเงินให้ไอ้เต้ย  ไปเอายามาให้  (    นี่ผมต้องพึ่งมันอีกแล้วหรือเนี่ย.........)       15  นาทีต่อมา  มันก็เอายามาให้  คราวนี้มันทำตีสนิท ชวนผมคุยต่างๆนาๆ   ผมก็รู้ว่าที่มันทำตีสนิท  ก็เพราะมันอยากเล่นยากับผมนั่นแหละ  แต่ไม่เป็นไร  คุยกับมันหน่อยก็ได้  เพราะยังไง ผมก็คงต้องใช้บริการมันอีกอยู่ดี  ผมเอายาบ้า 1  เม็ด สลับกันโช๊คกับมันจนหมด  ไอ้เต้ยทำท่าอยากจะเล่นอีก  แต่ผมจะทำงานแล้วก็เลยไล่มันกลับไป................
        ...............วันนี้ผมนั่งคัดเพลงที่เราจะแกะกันใหม่   เป็นเพลงที่วงอื่นๆ  ไม่ค่อยมีใครหยิบไปเล่นกัน  รวบรวมได้สิบกว่าเพลง  ก็อัดไส่เทปเปล่าที่เตรียมไว้ ให้ทุกคน   (   ......สมัยก่อน cd  ยังไม่แพร่หลายเหมือนสมัยนี้นี่นะ  ......)   
วันนี้ผมรู้สึกดีกว่าทุกวัน  เพราะห้องมันเงียบสงบขึ้นเยอะตั้งแต่พวกบอมกลับไป   อารมณ์เหงาๆ  ก็เลยหยิบสมุดที่ซีม่ากับผมเคยเขียนเล่นกันขึ้นมาดู   ยิ่งดูยิ่งคิดถึงจนทนไม่ใหว   ผมไม่รู้จะทำยังไง  ก็เลยอัดคำพูด  ระบายความรู้สึกของตัวเองถึงซีม่าลงในเทปคาสเส็ท  แล้วก็เปิดฟังมัน  แล้วก็ร้องให้    (..........เอ๊ะ.......  นี่ผมเป็นคนขี้แยไปตั้งแต่เมื่อไหร่เนี่ย   เอะอะก็ร้องไห้ตลอดเลยพักหลังนี้    ปกติผมเป็นคนเข้มแข็งกว่านี้นี่นา.....)   ผมกวาดสายตามองดูรอบห้อง  ไม่มีอะไรที่เป็นของซีม่าเหลืออยู่เลย   พลันสายตาเหลือบไปเห็นม้วนกระดาษโปสเตอร์หนังอยู่หลังตู้เสื้อผ้า   เมื่อคลี่ออกดู  มันเป็นโปสเตอร์จากหนังเรื่อง  “   นางนาค   “    มีรูป  ทราย  เจริญปุระยืนกอดหลัง วินัย ไกรบุตร อยู่    ผมจำได้ว่าซีม่าเคยเอามาให้ผมไว้ตั้งนานแล้ว  แต่ไม่ได้ติดซะที   วันนี้  ผมก็เลยเอาโปสเตอร์นี้ติดไว้ตรงบานเกล็ด ด้านที่อยู่ติดถนน (   อย่างที่บอก  ว่าห้องของผมเป็นห้องริมสุด....... )   ขนาดโปสเตอร์พอดีกับหน้าต่างเลย  โทนสีดำหม่นๆของมัน บังแดดได้เป็นอย่างดี    ผมนั่งจ้องมองรูปนั้น  ผมมองว่ามันเป็นตัวแทนของซีม่าที่ยังเหลืออยู่   แววตาของทราย เจริญปุระ ช่างเศร้าศร้อยเสียเหลือเกิน    ผมนั่งจ้องดูรูปนั้นอยู่พักใหญ่   ก่อนที่จะหันไปแกะเพลงและเสพยาบ้าที่เหลือ...........
           ................วงซอมบี้ของเราไปได้สวยเลยทีเดียวในตอนนั้น  เราเริ่มเป็นที่รู้จักของแขกที่ร้าน  มีแขกหลายคนที่มาติดวงเรา  เพราะตั้งแต่ผมเข้าไป  วงนี้ก็ไม่ได้เป็นวงเพื่อชีวิตอย่างเดียวแล้ว  เราเล่นทุกแนว  ตั้งแต่เพลงแด๊นซ์ยันลูกทุ่ง  และเพลงที่เราเล่นจะเป็นเพลงที่หาฟังยาก และไม่ค่อยมีใครนำมาเล่นกันในตอนนั้น  ไม่ว่าจะเป็น อเมริโกย,  มะโหนก ,ซาอุดร,  ข่าวดี ของคาราบาว, มนต์รักลูกทุ่งของยอดรัก ,  ยันไปถึง  มนุษย์ค้างคาวของติ๊ก ชิโร่  งานวัดของวงเพื่อน รวมถึงเพลงสตริงใหม่ๆดังๆ ในยุคนั้นอย่าง  หิน เหล็ก ไฟ  , ไท  ธนาวุฒิ , พูดเล่นๆ ของพี่เบิร์ด  ธงไชย  ฯลฯ........มันน่าภูมิใจตรงที่เพลงเหล่านี้  เราเล่นสดทั้งนั้น  ไม่มีซีเคว๊นซ์  หรือใช้  MD เหมือนที่วงดนตรียุคปัจจุบันนี้ใช้กัน  ซึ่งแต่ละเพลง  ยืนยันได้เลยว่าเล่นยากมาก แต่เราก็ทำมันออกมาได้ดี   ครรชิตเป็นมือคีย์บอร์ดที่ครบเครื่องจริงๆ  ไม่ว่าจะเป็นแดนซ์หรือเพลงลูกทุ่งซึ่งไลน์คีย์บอร์ดจะเยอะมาก  แต่ครรชิตก็เล่นคุมได้หมด  ด้านไลน์กีตาร์ กับเพลงเสียงสูงๆ พี่ไก่ก็ไม่ทำให้ทุกคนผิดหวัง  ทุกเม็ด  ทุกโน๊ต พี่ไก่แม่นมาก  น้าหมงก็ตีกลองได้เพราะ ได้น้ำหนัก  ส่วนพี่โอ้ก็คุมริทึ่มได้อย่างไม่มีปัญหา  การบายฮาร์ท ของพี่โอ้นั้นเรียกได้ว่าเป๊ะ  รวมถึงการประสานเสียงที่เยี่ยม   และมันเจ๋งตรงที่ว่าตอนนี้ผมได้คุณโย่งมาเป็นอีกหนึ่งในสมาชิกวงซอมบี้ด้วยอีกคน  วงเราเลยแน่นกันขึ้นไปใหญ่  จะเสียก็แต่ผมนี่แหละ ซึ่งตอนนี้ทำหน้าที่เป็นหัวหน้าวง นักร้องนำ และมือกีตาร์   ที่สุ้มเสียงยังธรรมดาไป  มันยังไม่โดดเด่นเท่าเสียงของไอ้แต้ง นักร้องนำวงเก่าของผม   นั่นทำให้ผมต้องหาวิธีเรียกความสนใจอย่างอื่น ด้วยการแต่งตัวเลียนแบบศิลปินต่างๆ  ถ้าผมร้องเพลงคาราบาว  ผมจะเข้าไปแต่งตัวหลังเวที ใส่หนวดปลอม ใส่ผ้าขาวม้าพาดคอเหมือนพี่แอ๊ด คาราบาว บางทีก็ใส่หนวดเขาควาย ใส่แจ็กเก็ตยีนส์  ใส่แว่นตาดำ  เหมือนพี่เล็ก  คาราบาว   เอาถุงน่องคลุมหัวทำเป็นพี่อี๊ด วงฟลาย  ใส่วิกผมสั้น เสื้อแขนสั้นสีขาว  แล้วตัดกระดาษทำเป็นปิ๊คกีตาร์  เลียนแบบพี่ป้อมอัสนี  ฯลฯ   ซึ่งมันก็ทำให้เป็นสีสันของวงไปอีกแบบ  แต่ไม่น่าเชื่อ ว่าการทำบ้าๆบอๆของผม  จะกลายเป็นที่ชื่นชอบของแขก  หลายคนชอบที่ผมแสดง จนกระทั่งวันหนึ่ง  มีเธคมาติดต่อให้วงผมไปเล่นให้กับเค้า  และนั่นก็ทำให้ต้องกลายเป็นนักร้องเต็มตัว  มาเล่นที่เธค ผมไม่เล่นกีตาร์แล้ว  แต่งตัวเลียนแบบนักร้องอย่างเดียวเลย  ไม่แค่นั้น  ยังมีร้านที่แถว ม. รังสิตติดต่อให้เราไปเล่นอีกที่นึงด้วย   แนวโน้มของวงเรากำลังไปในทางที่ดีอย่างไม่น่าเชื่อ............
                      .................การที่ผมได้เล่นดนตรีหลายที่  ทำให้ผมค่อนข้างจะมีเงินพอสมควร  ช่วงนี้ ผมจึงมีเงินพอจะซื้ออุปกรณ์ทางดนตรีมาเก็บไว้พอสมควร  ไม่ว่าจะเป็นไวเลสกีตาร์ มันคือตัวที่ทำให้เราไม่ต้องกังวลกับสายแจ็คกีตาร์นั่นแหละ เรียกง่ายๆว่ากีตาร์ไร้สาย นอกจากนั้น ผมยังพอมีเงินเก็บ และยังเหลือพอที่จะหาซื้อยาบ้ามาเสพได้ทุกวันอีกด้วย  ไม่เพียงแค่นั้น  จากการที่ผมได้คุณโย่งมาเล่นให้ที่วง  ทำให้เรามีปาร์ตี้ยาบ้ากันแทบทุกคืนหลังเลิกเล่นดนตรี  นอกจากนี้  เราก็ได้เพื่อนมาร่วมปาร์ตี้อีกคน  ครรชิตนั่นเอง    ผมไม่ได้เป็นคนชวนให้ครรชิตมาเสพยา  แต่ปกติครรชิตก็เสพยามาก่อนหน้าผมนานแล้ว  พอรู้ว่าผมเล่นยาด้วย เราก็เลยยิ่งเข้าขาไปกันใหญ่   การเสพยาบ้าของคนคอเดียวกัน  รักดนตรีเหมือนกัน  มันทำให้ผมมีความสุขมาก เราคุยกันเรื่องดนตรี หัวเราะเฮฮากันแทบทุกคืน  ซึ่งที่ที่เราสุมหัวกันก็คือห้องของผมนั่นแหละ  ไม่ว่าจะดึกดื่นขนาดใหน ห้องผมก็ไม่เคยปิดไฟ  จะว่าโชคดีหรือเปล่าก็ไม่รู้  ทั้งๆที่ตู้แดงของตำรวจ ก็อยู่ด้านหน้าตึกของผมเอง  แต่ผมก็ยังรอดหูรอดตาตำรวจไปได้ ยังไม่เคยโดนตรวจค้นซักที   แต่ผมก็ไม่ประมาท  ถ้าได้ยินเสียงรถหรือเสียงอะไรผิดปกติ  ผมจะรีบเก็บอุปกรณ์ทันทีเหมือนกัน....(     น่าแปลกเหมือนกัน  ที่ช่วงนี้  ผมจะหูดีขึ้นอย่างเห็นได้ชัด  อาจจะเป็นเพราะผมแกะเพลงเยอะหรือเปล่านะ...........)
          ..............การเสพยาบ้าในพักหลังนี้  เรามีเพื่อนมาเสพยาบ้ากันเยอะ  ไม่ว่าจะเป็นนักดนตรี  เด็กเสริ์ฟ  พ่อครัว ทั้งผู้ชาย  ผู้หญิง.........     มันแพร่หลายขนาดนี้เลยหรือเนี่ย  ไม่น่าเชื่อ  แถมมันหาซื้อได้แทบจะทุกที่  ในตอนนี้ ผมไม่เห็นข้อเสียของยาบ้าเลย (  เว้นก็แต่ส่วนผสมของมันนั่นแหละที่น่ากลัว ......)   ผมไม่เข้าใจว่าทำไมเค้าถึงบอกว่ามันเป็นสิ่งไม่ดีนะ   เคยคุยกันเล่นๆ ในพวกผม ว่าความจริงรัฐบาลน่าจะผลิตยาบ้าขึ้นมาขายเองนะ  ขายเหมือนยาสามัญทั่วไปนั่นแหละ  เพราะมันก็มีประโยชน์จะตาย  ไม่เห็นจะเป็นอะไรเลย  ขายราคาต้นทุนนั่นแหละ  ไอ้พวกที่ค้ายาบ้า มันจะได้เลิกขายยาบ้า  เพราะในเมื่อมันถูกกฎหมาย  และจะหาซื้อที่ใหนก็ได้ ในราคาถูก  ถ้าผู้ค้ายามันยังขายอยู่ราคาเดิม คนจะได้ไม่ต้องซื้อของมัน  มันจะขายต่อไป  มันก็ไม่ได้กำไร  เดี๋ยวมันก็เลิกขายกันไปเอง  โอ้โหเฮะ.........  ผมคิดมาได้ใงวะเนี่ย   สุดยอดไอเดีย   พวกผมต่างเห็นดีเห็นงามกัน  จับประเด็นเรื่องนี้มาคุยกันยกใหญ่  คุยกันไป เฮฮากันไป   แล้วเมื่อถึงเช้ามืด ต่างคนต่างก็แยกย้ายกันกลับบ้าน หารู้ไม่ว่า  ในตอนนั้นพอจะไปหาซื้อโจ๊กกิน เกือบจะทำให้แม่ค้าหัวใจวาย นึกว่าเจอผี เพราะสารรูปของเราแต่ละคนในตอนนี้  ทั้งผอม ทั้งดำ  ขอบตาคล้ำ  มันดูไม่ได้เอาซะเลย........   ตอนนี้ พวกผมเริ่มจะเหมือนซอมบี้เหมือนชื่อวงกันจริงๆแล้ว........................
comment23:บทที่เจ็ด - ชนของ
 .............. ไอ้เต้ยทำไมมันยังไม่มาซักทีนะ    วันนี้พวกผม ครรชิต และคุณโย่ง หุ้นเงินกันไปซื้อยาบ้า  โดยให้ไอ้เต้ยเจ้าเก่า  ไปเอายามาให้  แต่นี่มันจะเป็นชั่วโมงแล้วก็ยังไม่เห็นมันมาซักที  พวกเราเริ่มหงุดหงิดกันแล้ว    วันนี้เราได้ติ๊บจากการเล่นดนตรีมาเยอะ  เราก็เลยกะจะฉลองกันสักหน่อย  ให้เงินมันไปร่วมพัน  แล้วมันก็หายหัวไปเลย  หรือว่ามันจะหักเราวะ........ครรชิตพูดขึ้น  ผมงงกับคำนี้  มันหมายความว่าอะไร  คุณโย่งบอกว่า  ก็แสดงว่ามันเชิดเงินเราไปเอายาแล้วมันก็เอายาเราไปเล่นเองน่ะสิ......   เฮ้ย.......!  จริงดิ    นี่แปลว่ามันหักหลังเรางั้นใช่มั๊ยเนี่ย  ผมรู้สึกเลือดขึ้นหน้าขึ้นมาทันที   มันเอายาของเราไปเล่นกันหน้าด้านๆ  อย่างนี้เลยเหรอ  จะไปแจ้งความ เค้าคงจะรับแจ้งอยู่หรอก  ไปบอกเค้าว่ามันขโมยยาบ้าผมไป  มีหวังเราได้ติดคุกขังรวมกันแน่ๆ      ผมไม่เคยเจอกรณีอย่างนี้มาก่อน มันมีกรณีอย่างนี้ด้วยเหรอ............   ครรชิตบอกว่าเป็นเรื่องธรรมดา  ไอ้เรื่องยาบ้านี่  มันไม่เข้าใครออกใครหรอก  คนที่มันเล่นยามันไว้ใจใครไม่ได้หรอก  บทมันอยากจะหักเรา  มันก็หักกันตรงๆนี่แหละ   มันไม่ไว้หน้าใครหรอก.............  คุณโย่ง ไม่ทนอีกต่อไป  บอกว่าจะไปตามล่ามันมาเอง  เดี๋ยวมา......   ว่าแล้วก็เปิดประตูออกจากห้องไป   .............. หายไปสักพัก  ก็กลับมาด้วยสีหน้าที่เครียดกว่าเดิม    .....ไม่เจอมันว่ะ    ....ชิ่งเราจริงๆนั่นแหละ   ......ไอ้คุณโย่ง  ตอนนี้ไม่เหลือคราบของลูกผู้ดีเก่าซะแล้ว   สบถด่าไอ้เต้ยแหลกราญ  ทั้งไอ้นู่น ไอ้นี่  ฯลฯ สารพัดสัตว์.......โดยที่มันคงลืมไปมั๊งว่า ถึงด่าไป  ไอ้เต้ยมันก็ไม่ได้ยินหรอก   ไอ้พวกที่รับเต็มๆเนี่ย    ก็ไอ้พวกผมนี่แหละ     ฟังมันด่าจนหางจะเริ่มงอกเป็นไอ้ เหมือนที่ไอ้คุณโย่งมันด่าแล้ว     ........แต่ก่อนที่ลิ้นผมจะกลายเป็นสองแฉกเหมือนสัตว์อีกชนิดที่เค้าเรียกกันว่า “  ตัวเงินตัวทอง.....”   อย่างที่ไอ้คุณโย่งมันด่าไอ้เต้ยไปมากกว่านี้        ผมตัดสินใจ  ควักเงินในกระเป๋าที่เหลือ ได้ประมาณสอง –  สามร้อย    ถามครรชิตและคุณโย่งว่า  ใครรู้ที่ไปเอายามั่งล่ะ   กูเหลือเงินเท่านี้  ไปเอามาเล่นแก้ขัดกันก่อนก็ได้  เดี๋ยวไอ้เต้ย ค่อยไปตามล่ามันทีหลัง  ครรชิตกับโย่ง  นิ่งอยู่พักหนึ่งก่อนจะควักเงินมาช่วยสมทบทุนอีกคนละนิดละหน่อย   รวมแล้วได้เกือบหกร้อย  น่าจะพอทำให้เราหายเสี้ยนยากันไปได้บ้าง      แต่ใครรู้ที่บ้างล่ะ  .....ครรชิตรู้   คุณโย่งก็รู้.....      อ้าว......แล้วทำไมพวกคุณไม่เอาไปเอายากันเองวะ     ให้ไอ้เต้ยไปเอาทำไม   ในเมื่อพวกคุณรู้ที่กันอยู่แล้ว...........        ครรชิตกับคุณโย่ง  หันมองหน้ากันพักหนึ่ง  ก่อนที่จะชวนกันบอกว่า  งั้นเราไปเอายากัน.........  เออ.....มันต้องอย่างงี้สิวะ    .....อ้าว.......  หันมามองหน้าผมทำไม   อะไรนะ........กูต้องไปด้วยเหรอ    ครรชิตบอกว่า  เออ....จะได้รู้จักที่ไว้ด้วย  เผื่อวันหลังจะได้ไปชนของเองได้  เอ๊ะ......ชนของคืออะไร   ครรชิตบอกว่า  มันเป็นศัพท์ที่เรียกเวลาไปเอายานั่นแหละ   ใครเค้าจะมาบอกตรงๆว่าเอายากันล่ะ  อ๋อ......อย่างงี้นี้เอง   เอางั้นนะ   เอาก็เอา......
         ...................พวกผมสามคนเดินลงมาจากห้องของผมที่อพาร์ทเม็นท์     ผมพยามทำเป็นเหมือนเราพึ่งมาแกะเพลงกัน  เพราะเจ้าของอพาร์ทเม็นท์เค้าจะรู้ว่าผมเป็นนักดนตรี    ผมทำเป็นถามคุณโย่งเรื่องคอร์ดกีตาร์  เรื่องเพลง  อย่างงั้น อย่างงี้   แต่ท่าทางของผมมันเหมือนกับผมดูล่ก ล่ก ลนลานไปซะงั้น    ก็ใครจะไม่ล่กล่ะ   ในเมื่อผมกำลังจะไปเอาสิ่งเสพติด  ซึ่งในตอนนี้   มันจัดเป็นยาประเภท 1  เหมือนกับเฮโรอีน  ผงขาว  ไปแล้ว  .........ถ้าโดนจับได้  ผมมีหวังติดคุกหัวโต    ในใจตอนนี้ผมรู้สึกระแวงไปหมด   ขาแข้งสั่นไปหมดแล้ว   อากาศในตอนนั้น  มันก็ไม่ได้ร้อนซักเท่าใหร่   แต่ผมสิ  เหงื่อแตกเต็มหน้า เต็มตัวไปหมด        ผมพอจะเข้าใจแล้วว่า  ทำไม  ครรชิตกับคุณโย่ง ถึงไม่อยากไปชนของเอง  เพราะมันรู้สึกอย่างนี้นี่เอง...................
                 ...................................ครรชิตกับคุณโย่ง   พาผมข้ามมาอีกฝั่งถนน  จากนั้นก็พาผมเดินเข้าไปในซอยแคบๆ  ที่ดูสภาพไม่ต่างจากสลัมเท่าใหร่   มาถึงตอนนี้ ผมรู้สึกเสียวสันหลังวูบๆ  ยังไงบอกไม่ถูก  เพราะระหว่างทางที่เราเดินเข้าซอย   มันจะมีเด็กหนุ่มวัยรุ่น  ยืนจับกลุ่มกันเป็นระยะ   หน้าตาแต่ละคนจะออกไปทางกลุ่มโจรก๊อดอาร์มี่  ของไอ้เด็กแฝดลิ้นดำที่เคยเป็นข่าวอยู่พักหนึ่ง  หน้าตาพวกมันก็ประมาณนั้นแหละ  สายตาพวกมันมองเราอย่างไม่เป็นสมบัติ ...เอ๊ย.....ไม่ใช่  สายตามันมองพวกเราอย่างไม่เป็นมิตร (  ชัยบัญชา ...)   เอาซะเลย..........(    มุขแป๊กเหรอ.....  เอาน่า  ขำขำนิดนึง    ......ก็ไม่อยากให้บรรยากาศ  มันซีเรียสเกินไปง่ะ........  )      สายตามันมองเหมือนจะหาเรื่องพวกเราเต็มที่  มองไม่มองเปล่า  มันดันตะโกนคุยกันข้ามหัวผมกันไปกันมาอยู่นั่นแหละ.........  ( คุณลองนึกภาพผมยืนอยู่ตรงกลาง  ระหว่าง เด็กช่างกลพ่อไอ้โน่นไอ้นี่   กับเด็กเทคโนมาเยือนนู่นเยือนเนี่ย   แล้วที่สำคัญมันกำลังจะยกพวกเข้ามาตีกันตรงที่ผมยืนอยู่นี่แหละ    บรรยากาศมาคุอย่างนั้นเลย..................)   แค่นั้นก็เยี่ยวจะแตกอยู่แล้ว  ยังไม่พอ  มันยังเดินเข้ามาล้อมหน้าล้อมหลังเรา  เหมือนหมาหวงเขตเลย    คุณโย่งบอก  ไม่ต้องไปสนใจ  ไอ้พวกนี้ มันแค่ไม่ชินหน้าคุณมดเท่านั้นเอง    อ้าว......งานนี้กูเป็นพระเอกเลยเหรอเนี่ย   .........   ผมพยามทำเป็นไม่สนใจ  พยามวางมาดให้เก๋าสุดๆแล้ว    เอาเด่ะ.........ถ้าหาเรื่องกูนะ  เห็นดีกันแน่......  ในใจคิดอย่างนี้นะ   แต่ร่างกายมันสั่นๆ หูลู่ลู่ ตรงข้ามกับความคิดโดยสิ้นเชิง .........    อันนี้   ผมก็แปลกใจตัวเองเหมือนกันนะ  เมื่อก่อน  แขกที่ร้านตีกันจะเป็นจะตาย  ผมไม่ยักกลัว  ใครหน้าใหน  มาหาเรื่องผมก็ไม่เคยรู้สึกกลัวอย่างนี้มาก่อน   อาจจะเพราะไม่ใช่ถิ่นเราหรือเปล่านะ.......
                .................ครรชิตกับคุณโย่ง  พาผมเดินมาถึงเกือบท้ายซอย  ก็มาหยุดที่หน้าบ้านหลังหนึ่ง    ประตูกั้นด้วยสังกะสี จนมองเข้าไปข้างในไม่เห็น  ครรชิตเคาะไปที่ ประตูเป็นจังหวะ  เหมือนเป็นรหัสอะไรซักอย่าง      สักพัก.....  มีผู้ชายวัยเกือบสี่สิบเห็นจะได้  ออกมาเปิดประตู  ก่อนที่สายตาจะจับจ้องมองมาที่พวกผม   และจับตาดูเป็นพิเศษที่ผมอีกแล้ว  ตาแกมองดูดุๆ  ครรชิตเข้าไปคุยอะไรซักอย่าง   สักพักก็บอกให้ผมกับคุณโย่งรออยู่ข้างนอก  ก่อนที่จะหายเข้าไปกับชายคนนั้น  ................
      ........................ระหว่างที่รอ   ผมก็ทำเป็นมองนก มองไม้ไปเรื่อย    ตอนนี้ไอ้พวกก๊อดอาร์มี่เวรพวกนั้น   พอมันรู้ว่าผมมาที่บ้านหลังนี้    ดูเหมือนมันจะรู้สุดประสงค์ของพวกผม  มันก็เลย  ถอยกลับไปจับกลุ่มกันเหมือนเดิม    แต่ก็ยังไม่วายมองผมอยู่ห่างๆ    ...........ผมคิดในใจ   ไอ้พวกนี้หรือเปล่านะ  ที่เค้าเรียกกันว่าเด็กเดินของ     อะไรทำให้พวกเค้าติดยา   70 %  ผมเชื่อว่าเป็นที่สภาพแวดล้อม  เพราะเท่าที่ผมเห็น  ผมว่าคนดีดีเค้าคงไม่กล้าเข้ามาเดินในนี้หรอก   มันไม่มีอะไรที่ดูจะทำให้พวกเค้าอยากเป็นคนดีกันเลย   บ้านที่ไม่ต่างจากกระต๊อบ (     เหมือนบ้านกระต๊อบหลังเดียวในชีวิตของครอบครัวผม ก่อนที่เราจะแตกสาแหรกขาดกันไปคนละทิศละทาง.......   )      กลิ่นน้ำที่เน่าสนิท   เสียงผัวเมียทะเลาะกัน  ดังมาจากบ้านข้างๆ    ลุงแก่ๆ  คนนึงนอนเมามายไม่ได้สติอยู่หน้าบ้าน   เสียงหมา  แมว  เห่ากันให้ลั่นซอยไปหมด    แล้วใครที่ใหน  มันจะมีกะจิตกะใจเป็นคนดีอยู่ได้วะ  ถึงมีก็น้อยคน........   อีก 30 %   ผมว่าความรัก  ความเอาใจใส่กันในครอบครัว    ผมไม่เห็นพ่อแม่ของไอ้พวกเด็กเวรนั่นจะสนใจ  มาตักเตือนพวกเค้ากันบ้างเลย   นี่ถ้าผมเป็นผู้หญิงมิโดนรุมโทรมไปแล้วเหรอ...........   แต่จะไปโทษพ่อแม่เค้าก็ไม่ได้หรอก  ลำพังเค้าทำมาหากินเค้าก็ไม่มีเวลาจะมาสนใจใครแล้ว   จะให้มารักมาโอ๋กันก็ไปเกิดเป็นลูกผู้ดีโน่น   อยากเกิดเป็นลูกกูก็ดูแลกันเองก็แล้วกัน  ประมาณนี้ล่ะมั๊ง...........    แล้วจะโทษใครได้วะเนี่ย   ผมชักเห็นใจไอ้พวกก๊อดอาร์มี่เหมือนกันแฮะ      ว่าจะลองไปสัมภาษณ์พวกเค้าเหมือนรายการ   “  คนฅ้นคน “  ของเฮียสุทธิพงษ์เค้าบ้าง  .......    ก็พอดี  ครรชิตออกมาจากบ้านหลังนั้นพอดี.........
       .................ครรชิตพาพวกเราเดินออกมาจากซอยนั้น ไอ้พวกก๊อดอาร์มี่  พอรู้ว่าผมมาเอายาก็ทำมาเป็นตีสนิท  ทำมาเป็นคุยดีด้วย  ประมาณว่า  ถ้าคราวหน้ามาเอาของ  เดี๋ยวฝากผมมาเอาก็ได้ แนะนำตัวกันใหญ่  ซึ่งผมก็ทำเป็นเออออไปกับพวกมัน  แต่ฝันไปเถอะ  กูรู้ที่แล้ว  เดี๋ยวกูมาเอาของกูเองได้  ผมคิดในใจนะ..........  เราเดินออกมาจนถึงหน้าปากซอย    ขามาว่าตื่นเต้นแล้ว  ขากลับตื่นเต้นกว่าเยอะ  เพราะตอนนี้เรามียาบ้าอยู่กับครรชิตแล้ว  ครรชิตมองซ้ายมองขวาถี่ถ้วนแล้ว ก็เดินนำเราออกจากซอย  ปากก็บอกผมว่า  ให้ทำเฉยๆ  เหมือนไม่มีอะไร  เดินเหมือนคุยกันเล่นธรรมดา  พยามอย่าทำเป็นจุดสนใจ   ซึ่งผมก็รับคำอย่างดี  พยามหาเรื่องคุยกับคุณโย่ง  เอาเรื่องที่ธรรมดาที่สุด  นี่เลย   เรื่องคนนั้นเป็นยังไงบ้าง  สบายดีมั้ย  ไม่เจอตั้งนาน ฯลฯ  ขุดญาติโกโหติกามาคุยหมด    เนียนครับ  เนียนมาก........  เออ ......แล้วพี่กล้าล่ะ  เป็นใงบ้าง.......   กล้าใหนวะ.......คุณโย่งย้อนถาม    อ้าว......จำไม่ได้เหรอ....ก็พี่กล้าที่เป็นตำรวจอยู่ปทุม  ที่ตะก่อน  เราตีสนุ๊กกับแกบ่อยๆ  ใง........
                                      “    ......................!!!!!!!!!!!!??????????...............”
comment24:...................แก๊งยาบ้าของเราสะดุดกึ๊กในทันที     ครรชิตหันมามองผมเหมือนจะถามว่าลูกของปู่สิ้นลมเรอะ .....ประมาณนั้น  ก่อนที่จะรีบเดินจ้ำอ้าวให้ถึงห้องผมให้เร็วที่สุด    ส่วนไอ้คุณโย่ง  ไม่ตอบคำถามของผมแล้ว   หันหน้าไปชมธรรมชาติข้างทางทำเป็นคนรักษ์ธรรมชาติไปซะงั้น    เออ.....หญ้านี่เขียวดีเนอะ..........อ้าว.....นี่เค้าตัดต้นมะขามตรงนั้นไปแล้วเหรอ...     ทั้งที่ร้อยวันพันปีที่ตรงนั้นมันไม่เคยมีต้นมะขามมาแต่ใหนแต่ไรแล้ว   .....พูดเหมือนคนอารมณ์ดี  พูดไป  ยิ้มไป   จะขัดอยู่อย่างเดียวที่หน้าเปี่ยมสุขนั้น  เต็มไปด้วยเหงื่อเม็ดเป้งๆแตกใหลเต็มหน้า...............ส่วนผมผู้คุยคุ้ยข่าวน่ะเหรอ..........เยี่ยวจะแตกแล้ว  ใจงี้สั่นดังเป็นกลองเพลสองกระเดื่อง    รู้สึกกลัวขึ้นมาอย่างจับใจ   รีบสาวเท้าเพื่อเดินไปให้ถึงห้องให้เร็วที่สุด...............
                      ....................ผมปิดประตูลงกลอน ปิดม่าน อย่างเร็วที่สุด หลังจากกลับมาถึงห้อง   ผมไม่เคยรู้สึกตื่นเต้นอย่างนี้มาก่อน   แต่พอหันมาเห็นหน้ากันเราก็อดขำกันไม่ได้   เพราะแต่ละคนอาการไม่ได้แตกต่างกันเท่าใหร่นัก  ครรชิตเอามือปาดเหงื่อพลางเอ็ดผมไปไม่ได้ว่า  นะ  ทีหน้าทีหลัง  จะพูดอะไรให้มันสร้างสรรค์บ้าง  ไอ้....  มันพูดไปหัวเราะไป  เหมือนกับโล่งอกที่ผ่านเหตุการณ์เหล่านั้นมาได้   ส่วนไอ้คุณโย่งน่ะเหรอ  นั่งขำตั้งแต่เข้ามาถึงห้องแล้ว      ........มันบอกว่าขำท่าทางป้ำๆเป๋อๆ  งกๆงั่นๆ ของผม    ขำในความเป็นมือใหม่ในการชนของของผม  ไอ้ผมก็พลอยอดขำไปกับพวกมันไม่ได้    ก็จริงของมันนั่นแหละ   ก็คนมันไม่เคยนี่หว่า  ทำใงได้.........
        ................ครรชิตควักยาบ้าออกมาจากขอบแขนเสื้อแขนยาวที่พับอยู่ตรงแขนซ้าย   เมื่อคลายแขนเสื้อออกมา  ก็พบหลอดกาแฟตัดเป็นปล้องๆ ปล้องละหนึ่งเม็ด  รวมแล้วร่วมสิบเม็ดร่วงลงมา    ผมแปลกใจ ว่าทำไมครรชิตต้องเอาเก็บไว้ตรงแขนเสื้อด้วย    ก็เลยได้รับความรู้เพิ่มเติม  ว่าที่มันไม่เก็บไว้ในกระเป๋ากางเกง  หรือกระเป๋าเสื้อ  ก็เพราะว่าหากพลาดพลั้งเจอตำรวจตรวจค้น  ขืนเก็บไว้ในกระเป๋าเสื้อหรือกระเป๋ากางเกง  ตำรวจต้องเจอยาแน่ๆ   การชนของจึงจำเป็นต้องซ่อนของเอาไว้ในที่ที่ไม่น่าจะซ่อน  หรือที่ที่ตำรวจไม่น่าจะค้นเจอได้ เป็นการกันไว้ก่อน อย่างกรณีที่มีไม่กี่เม็ด บางคนก็เอาปล้องยาอมไว้ในไต้ลิ้น  พอเจอตำรวจก็กลืนลงไปเลย  หรือไม่ก็บ้วนทิ้งไปข้างทางก่อน  แล้วพอตำรวจไปก็ค่อยกลับมาหายาที่ทิ้งไว้   อันนี้ เป็นในกรณีที่มียาไม่กี่เม็ด   แต่ถ้าในกรณีที่พวกที่ขนยามาเยอะๆ  แต่ไม่ถึงกับเป็นแพ็คๆ  ประมาณไม่ถึงร้อยเม็ด  บางรายจะใช้ด้ายพันกับฟันซี่ลึกๆแล้วผูกกับถุงยาบ้าที่มัดแน่นสนิทแล้ว กลืนลงไปในลำคอ  แล้วพอพ้นด่านตรวจแล้ว  ก็จะค่อยๆดึงยาบ้าขึ้นมาจากลำคออีกที  (.. แต่ถ้าเกิดถึงคราวซวย ถุงเกิดแตกล่ะก็ ถึงตายทันทีเลยนะครับ เพราะร่างกายจะเกิดการโอเวอร์ฮีทและช๊อกตายเอาง่ายๆ...)    ฟังมาถึงตรงนี้  ผมเริ่มรู้สึกสะอิดสะเอียนอย่างไงบอกไม่ถูก   .......อืมห์.....   แล้วนี้ผมเสพเสลด หรือน้ำลายใครไปบ้างแล้ววะเนี่ย.....    ไม่อยากคิดเลย   มาถึงตอนนี้  คุณโย่งที่ทำเรือเสร็จแล้ว ก็เข้ามาคุยเสริม  ว่าไอ้ที่ครรชิตพูดมันยังน้อยไป   คุณรู้หรือเปล่าว่า  บางรายมันก็เอายาบ้ายัดตูดมันมาเลยนะ  แล้วพอจะเอาออกมา  มันก็เบ่งเหมือนเบ่งขี้ออกมานั่นแหละ.......หา..........อะไรนะ....อย่ามาบ้า     ไอ้คุณโย่ง   ใครมันจะบ้าทำถึงขนาดนั้นวะ   อย่ามาหลอกผมเลย  กะจะให้ผมไม่กล้าเล่นยาล่ะสิ  จะได้เล่นยากันสองคนใช่ป่ะ.......   แต่เมื่อผมหันไปทางครรชิต  ครรชิตก็พยักหน้ายืนยันว่า   มันขนกันอย่างนั้นจริงๆ.............
........อ.......อ้วกจะแตก   นี่ผมกำลังเสพยาที่มาจากอุจจาระอยู่หรือเนี่ย     เฮ้ย...........จริงดิ.......   แล้วนี่พวกไม่สะอิดสะเอียนกันบ้างหรือใงวะ   ขี้ใครบ้างก็ไม่รู้      ...........พวกมันพากันหัวเราะกันใหญ่   คุณโย่งบอกว่า  เฮ้ย...เราคงไม่โชคร้ายไปเจอยาจากแหล่งที่ใช้วิธีขนยาด้วยตูดกันขนาดนั้นหรอก    ถ้าไม่โชคร้ายจริงๆ........แล้วนี่คุณจะเล่นหรือเปล่า   ถ้าไม่เล่นพวกผมจะได้เล่นกันให้หมดนะโว้ย  .............เฮ้ย.........เล่นสิวะ    เรื่องอะไรจะไปกลัวกับเรื่องแค่นี้  ยาที่เราเล่นมันคงไม่ได้มาจากขี้ของใครหรอก  ผมปลอบใจตัวเอง   ( ...........แล้วแน่ใจกันได้ยังไงวะ     ว่าจะถามพวกมันอยู่    แต่เอาเหอะ   ริจะเสพยา  แล้วจะมากลัวอะไรกับเรื่องแค่นี้  แต่แหม.......พอคิดแล้วมันจะอ้วกให้ได้แฮะ......)
               ..............ปาร์ตี้ยาบ้าของเราเริ่มขึ้นอีกครั้ง    อาห์..............รสชาติที่ผมถวิลหากลับมาอีกครั้ง   พอฤทธิ์ยาออก  มันก็ทำให้ผมเห็นเรื่องยาบ้าผสมขี้เป็นเรื่องธรรมดาไปซะแล้ว   ผมว่าความสุขที่ผมได้รับจากยาบ้า  มันทำให้ผมรู้สึกคุ้มถึงแม้ยาบ้าที่ผมเล่น  มันจะมาจากตูดหรือกองขี้อย่างที่ไอ้พวกนี้มันว่ากันก็ตาม  ผมก็ไม่รู้เหมือนกันว่าทำไมมันถึงมีอำนาจขนาดนั้น   มันสามารถทำให้ผมเห็นผิดกลายเป็นชอบ  เห็นขี้กลายเป็นทุเรียนไปซะแล้ว...............
.........................เราเสพยากันไป  คุยกันไปถึงเพลงที่เราจะเอามาเล่นกัน  เลยมาถึงเรื่องการทำเดโมเทป   ผมเอ่ยปากชวนคุณโย่งกับครรชิต ว่าวันนึงถ้ามีโอกาส  อยากให้เราได้มาออกอัลบั้มด้วยกันจะดีใหม..........ทั้งสองคนยินดีเป็นอย่างยิ่ง  พลางจินตนาการไปถึงวันหนึ่งเมื่อเราออกเทป    ผมกับคุณโย่ง  จะเป็นเหมือนกับ พี่กบกับพี่อ้วนวงไมโคร  ในช่วงที่แกยังเอ๊าะๆกันอยู่อ่ะนะ .........(    ขออนุญาติพาดพิงถึงพี่ทั้งสองนิดนึงนะครับ    โดยเฉพาะพี่กบ ไมโคร อีตาคนนี้เป็นคนที่ค่อนข้างมีอิทธิพลกับผมและคุณโย่งเป็นอย่างมาก    และเป็นหนึ่งในไอดอลของผม ที่เป็นที่บูชาและน่าสักการะจากผมอย่างมาก   ผมชอบสไตล์การเล่นกีตาร์ของพี่กบไม่ต่างจากคุณโย่ง    พี่กบเค้าเป็นคนที่เล่นกีตาร์แล้วเท่ห์มากในความคิดผม  แกจะเล่นกีตาร์ด้วยความสนุกจากใจ   ไม่ใช่สร้างภาพ    เวลาแกเล่นคอนเสิร์ตกับวงไมโคร   แกจะวิ่งพล่านอยู่บนเวทีเหมือนวิ่งหนีเด็กช่างกล  ไปนู่นที  ทางด้านนี้ที  สวนกันกับพี่อ้วนวงไมโครนั่นแหละ   ไม่รู้แกเคยวิ่งชนกันเองหกล้มหัวแตกกันบ้างหรือเปล่า    วิ่งไม่วิ่งเปล่า  นี่โซโล่กีตาร์ไปด้วย   แล้วเป๊ะทุกเม็ด  เคลียร์ทุกเม็ดซะด้วยนะ   พระเจ้าช่วยกล้วยทอด.........แกโคตรเท่ห์เลยว่ะพี่ชาย ถึงแม้บางที  มันจะดูเหมือนแกเว่อร์ก็เหอะ   ผมว่าแกเล่นดนตรีไม่ใช่แค่มาจากใจอย่างเดียว  แต่มันมาจากวิญญาณด้วย    ผมเห็นมือกีตาร์รุ่นพี่ผมหลายคนที่เก่งๆ  เค้าก็เล่นกันดีนะ  แต่มันไม่ได้อารมณ์ เหมือนพี่กบแกเล่นอ่ะ   บางคนเล่นเก่ง แต่ไม่รู้จะเก๊กอะไรกันนักหนา   ใส่อารมณ์กันบ้างก็ได้พี่   เล่นดนตรีนะ  ทำหน้าเหมือนเมียไม่ให้เอามาสามอาทิตย์อย่างงั้นแหละ........   เฮ้อ.....    )     เราจะเล่นคอนเสิร์ตด้วยกันอย่างสุดชีวิต   คุณโย่งกับผมจะวิ่งพล่านกันทั่วเวที  สวนกันไป สวนกันมา  ครรชิตก็กระโดดเล่นคีย์บอร์ดอยู่ชั้นบน   โยกหัวกันอย่างไม่คิดชีวิต    มันจะมีความสุขขนาดใหนกันนะ  ยิ่งคิด ไฟมันก็ยิ่งแรง   เราเลยคว้ากีตาร์  คว้าคีย์บอร์ดมานั่งเล่นดนตรีกันใหญ่ .............   ช่วงเวลาแห่งความสุขอย่างนี้  มันช่วยทำให้ผมลืมทุกสิ่งทุกอย่าง  เมื่อผมอยู่กับเพื่อนๆ  อยู่กับกีตาร์ ผมจะสามารถลืมซีม่าไปได้ชั่วขณะ   เพลงทุกเพลงที่เราเล่น  เราบรรเลง  มันช่างเพราะเสียเหลือเกิน......................
                              ......................ยาบ้าที่ครรชิตเอามา  หมดลงไปแล้ว  ครรชิตกับคุณโย่งแยกย้ายกันกลับบ้านกันไป   ผมลงไปนั่งกินข้าวอยู่ข้างล่าง   ระหว่างที่กินข้าว  ไม่รู้ผมคิดไปเองหรือเปล่า   เหมือนผมได้ยินเสียงคนคุยกันอยู่ข้างหลังผม  และที่สำคัญเหมือนเค้ากำลังคุยถึงผมซะด้วย    ใครวะ........ผมหันกลับไปมอง    เห็นผู้ชายนั่งกินข้าวอยู่กับผู้หญิงสองคน  กำลังนั่งคุยกันอยู่    ผมก็ไม่รู้จักพวกเค้านี่หว่า  และดูเหมือนเค้าจะไม่ได้สนใจผมด้วย  เอ........   เราคงหูฝาดมั้ง  ผมหันกลับมากินข้าวที่เหลือ   สักพัก  เอาอีกแล้ว   เสียงคนคุยกันอยู่ข้างหลังผม  คุยเรื่องผม  และที่สำคัญคุยในแง่ที่ไม่ดีซะด้วย   ผมหันกลับไปมองอีกครั้ง  ก็เห็นเค้านั่งคุยกันเฉยๆ  ไม่มีทีท่า จะมาสนใจผมแม้แต่น้อย............    อะไรกันวะ    แล้วเสียงใครมันคุยวะ   ผมนึกในใจ   เอาวะ....    ช่างมัน    ผมกินข้าวจนหมด   ก่อนที่จะขึ้นมาที่ห้อง   พยามนึกแล้วนึกอีก ก็นึกไม่ออก  ว่าผมเคยรู้จักพวกเค้าที่ใหน   แล้วทำไมเค้าต้องมานินทาผมด้วย........   คิดไม่ออกง่ะ   ช่างมันแล้วกัน   ผมอาบน้ำแต่งตัวไปทำงานดีกว่า..............  
                          ......................ผมกลับมาจากที่ทำงานเกือบตีสาม    วันนี้  ผมค่อนข้างเมาพอสมควร   เพราะไปนั่งกินอยู่กับแขกสาวๆที่มาชอบผมอยู่    แต่ผมก็ได้แต่รับความปรารถนาดีของเค้าไว้เท่านั้น  ก็บอกแล้วใง  ในเมื่อผมเลือกที่จะเดินในเส้นทางของยาเสพติด   ผมจะไม่ดึงใครเข้ามาเกี่ยวข้องให้เค้าต้องเดือดร้อน  และที่สำคัญ   ผมไม่อยากให้ใครร้องให้เพราะผมอีก.....พระเอก...ว่างั้นเหอะ........       แต่อย่าว่าอย่างงั้นอย่างงี้เลยนะ    โห......ตั้งแต่ผมติดยามาเนี่ย... ผมก็ไม่เคยมีอะไรกับใคร  มาหลายเดือนแล้ว   จะว่าเป็นสัญชาติญาณของมนุษย์เพศผู้หรือเปล่านะ   รวมทั้งจากฤทธิ์แอลกอฮอลล์ด้วยหรือเปล่าก็ไม่รู้    ทำให้ผมเกิดมีอารมณ์ทางเพศขึ้นมา.......   โว๊ย  ....   ทำไงดีวะ     จะโทรหาน้องคนนั้นดีมั๊ยนะ  หรือว่าน้องคนนี้ดี      ไม่......เราตั้งใจแล้วใงว่าเราจะไม่ยุ่งกับผู้หญิงคนใหนแล้ว  ไม่เอา....ไม่เอา     ผมพยามไม่คิดฟุ้งซ่าน  แต่ตัณหาก็มักจะเอาชนะจิตใจมนุษย์ได้เสมอ..........ไม่ใหวแล้วโว๊ย......    ผมลุกขึ้นไปเปิดวีดีโอ  ค้นหนังเอ๊กซ์ที่อยู่หลังตู้มาเปิดดู    ช่วยตัวเองก็ได้วะ..........
                 .......................ผมเริ่มลงมือปฏิบัติการเล่นกีฬาที่สนามหลวงสักพัก  หนังเอ๊กซ์ในวีดีโอก็เล่นไป  ผมก็ตั้งใจทำภารกิจให้ถึงจุดหมายโดยเร็ว  (..........แม่นางเอกหนังเอ๊กซ์  ก็คร่ำครวญโหยหวนเหลือเกิน   จะร้องอะไรกันนักหนาฟะ  นี่ก็หรี่เสียงจะเบาสุดอยู่แล้ว   ไอ้พระเอกนี่ก็ลีลาเหลือเกิน  ล้วง ควัก ล้วง ควัก อยู่นั่นแหละ.......นั่น.....ยังจะเอาของปลอมมาเล่นอีก   เอาได้แล้วเฟ๊ย!!   ชักช้า  เดี๋ยวก็ท้องหรอก............. )...............
                     .................ระหว่างที่ผมกำลังตั้งหน้าตั้งตาที่จะศึกษาสารคดีวิธีกำเนิดมนุษย์อยู่นั้น   ฉับพลันผมก็ได้ยินเสียงอะไรบางอย่าง    มันเป็นเสียงหัวเราะครับ!!  ของผู้หญิงกับผู้ชาย..........    ตอนแรก  ผมนึกว่า  มันเป็นเสียงมาจากในวีดีโอ  แต่นี่ไม่ใช่   เพราะนี่ผมปิดเสียงวีดีโอหมดแล้ว...............เหมือนเสียงหัวเราะจะดังมาจากห้องข้างบน   เสียงเหมือนพวกเค้ากำลังหัวเราะการกระทำอันโจ๋งครึ่มในห้องตัวเองของผมอยู่   และไม่ได้เป็นเสียงของลูกผู้ดีมีชาติตระกูลแน่นอน..........    “     ฮ่ะ ๆๆ......   ไอ้ zzz  (  ....ตรงนี้มันคือคำด่าคับ ขออนุญาตเซ็นเซอร์นะ มันแปลว่าอะไรก็แล้วแต่คุณจะคิดเอาเองก็แล้วกัน แต่สรุปว่ามันแทนคำด่าที่ไม่สุภาพมากๆ  ก็แล้วกันเนาะ..)... นี่โว๊ย   ไอ้zzz  ...........ไม่มีผู้หญิงเอา   ดูหนังเอ๊กซ์   เตรียมจะหรือใง... ฮ่ะ ๆๆๆๆ..........”     เสียงผู้ชายหัวเราะอย่างสมเพชผมอยู่     “    ...........ก็หน้าตา zzzz ...อย่างงี้   สมควรแล้ว  เป็นกู กูก็ไม่เอาว่ะ ฮิๆๆๆๆ...........”       เสียงผู้หญิงลบหลู่ความหล่อที่มีอยู่น้อยอยู่แล้วของผมอีก   ได้ยินชัดเจนขนาดนี้  เล่นเอาผมสะดุ้งพรวด  อารมณ์หื่นหดหายในทันที  รีบปิดวีดีโอ  แล้วรีบลุกขึ้นไปหาต้นตอของเสียงทันที...........  ใคร......ใครวะ.......     ในตอนนั้นผมรู้สึกอายแทบแทรกแผ่นดินหนี   ทั้งๆที่  ความจริงแล้ว  การช่วยตัวเองหรือมาสเตอร์เบชั่น  มันเป็นเรื่องธรรมดามากๆ  ของมนุษย์ทุกผู้คน ไม่ว่าผู้ชายหรือผู้หญิงล้วนมีความต้องการ
comment25:ไม่ว่าผู้ชายหรือผู้หญิงล้วนมีความต้องการทางเพศด้วยกันทั้งนั้น ( ผมเคยอ่านในคอลัมณ์หมอนพพร  เค้ายังเคยแนะนำให้คนที่มีความต้องการทางเพศสูง  หัดช่วยตัวเองบ้างก็ได้  มันจะช่วยลดความเครียดลงได้ประมาณนึง.........)   แต่มันไม่ใช่ต่อหน้าคนอื่นอย่างนี้นี่โว๊ย .........ผมไม่ใช่คนโรคจิตนะ  จะได้ให้ชาวบ้านชาวช่องเค้าดู.........    อายก็อาย  แค้นก็แค้น............แต่จนแล้วจนรอด  ผมก็คิดไม่ออกว่าเค้ามองเห็นผมได้อย่างไร  ในเมื่อห้องหับผมก็ปิดสนิท  ไฟก็ปิดหมดแล้ว   หรือจะมีรูเจาะมาจากข้างบน   ลองใช้เก้าอี้ปีนดูฝ้าเพดาน  ก็ไม่เห็นจะมีรูตรงใหน  จะเห็นก็เพียงรูฟองอากาศของสีที่แห้งแล้ว  เค้าก็มีกันทุกห้องนี่หว่า......เอาวะ.........    ผมตัดสินใจเปิดประตูห้องแล้วแหงนมองขึ้นไปมองห้องข้างบนที่อยู่ตรงกับห้องผม    ก็ไม่เห็นเค้าเปิดไฟ   ห้องทั้งห้องมืดสนิท.........อะไรกันวะ.......      เข้าไปฟังในห้องอีกที  ตอนนี้เสียงที่ได้ยินนั้นหายไปแล้ว.................    อืมห์.....ผมคงจะหูฝาดไปกระมั๊ง.......  ว๊า......เลยหมดอารมณ์กันพอดี   ไม่ชงไม่ชักมันแล้วว่าว   แต่จะนอนก็นอนไม่หลับ  เลยหยิบกีตาร์ขึ้นมาเล่น  แต่สมาธิไม่ได้อยู่กับกีตาร์เลย  เฝ้าแต่คิดว่า  เสียงที่ผมได้ยินนั้นมันมาจากใหน  และเป็นเสียงของใคร................!?!?
comment26:.......บทต่อไป  บทที่แปด  "  ต้นไม้ที่กลายเป็นต้นซุง   "   เดี๋ยวอีกวันสองวันมาลงให้อ่านอีกทีนะคับ   เพิ่งผ่านพ้นวันพ่อไป   ก็ขอให้คุณพ่อทุกท่านมีความสุขทั้งสุขภาพกายและสุขภาพใจ ทุกท่านทุกคนนะคับ  ขอบคุณทุกท่านที่แวะมาเยี่ยมเยียนกันนะคับ......แล้วอีกสองวันเจอกันใหม่คับ...
comment27:เริ่มหลอนแล้วสินะครับคุณมด....

ผมอยากรู้จังเลยครับว่า พวกเสพยาที่หลอนๆ ได้ยินเสียงนู่นนี่ หรือ คิดโน่นนี่ไปเอง
พอช่วงที่ยาหมดฤทธิ์แล้วเขาจะรู้ตัวไหมครับว่า "อ๋อ...ตอนนั้นหลอนไปเองเพราะยา" หรือ ยังคงคิดว่ามันเป็นแบบนั้นจริงๆแบบที่ได้เห็นได้ยิน
comment27-1:....ใช่ครับ  นี่เป็นอาการเริ่มแรก....  ส่วนจะรู้ตัวมั้ยตอนที่ยาหมดฤทธิ์นั้น   ขอไม่บอกในตอนนันะคับ  เดี๋ยวจะเป็นการสปอย 555555  เอาเป็นว่า  ถ้าว่างๆ  พอมีเวลา  ลองติดตามไปเรื่อยๆนะคับ   แล้วจะรู้ว่าผมหลอนถึงขนาดไหนคับ....  ดีใจทุกครั้งที่มาเยี่ยมเยียนกันนะคับผม....
comment28:รออ่านต่อครับ สนุกดี เล่าเรื่องได้น่าติดตาม เหมือนได้อยู่ในเนื้อเรื่อง
comment28-1:....ขอบคุณมากครับ  ที่สนใจติดตาม   ต้องขอโทษในความยาวของเรื่องด้วยนะคับ  ยาาวววววม๊าาากกกก   555555   แต่เป็นเรื่องจริง ที่ไม่มีแสตนด์อินเลยนะครับ  ตัวผมเองเจอมากับตัวล้วนๆ  บุคคลที่เอ่ยชื่อถึงนี่ก็มีตัวตนอยู่คับผม  เพียงแต่ในนี้ใช้นามสมมุติน่ะคับ  .....ติดตามอ่านอย่างเดียวพอนะคับ  อย่าไปคิดลองนะ   ผมไหว้ล่ะ.....5555555  แต่คนรุ่นใหม่เค้าไม่เอาเรื่องนี้อยู่แล้วล่ะ  งั้นผมสบายใจได้และ  คุณไม่มีทางเอาชีวิตมาทิ้งอย่างผมแน่นอน....  ผมเสียเพื่อนรักไปหลายคนเพราะยาตัวนี้ครับผม .......  ขอบคุณที่แวะมาเยี่ยมเยียนกันนะคับ   ว่าแล้ว  ก็ลงตอนต่อไปกันเลยแล้วกันนะคับ......ตามมาคับผม.....
comment29:บทที่แปด - ต้นไม้ที่กลายเป็นท่อนซุง
...................บ่ายวันนี้   คุณโย่งพาเพื่อนมาแนะนำให้ผมรู้จัก  เค้าชื่อพี่โก่ง ซึ่งเป็นคนที่คุณโย่งให้ความเคารพนับถือมาก  พี่โก่งแกเป็นคนปล่อยของ ( ...ก็คือผู้ค้ายาบ้านั่นแหละ...)   ท่าทางนักเลงๆ  แต่เก๋ามากในความรู้สึกผม  จากคำพูดคำจาที่ดูเป็นผู้ใหญ่ประกอบกับการที่เป็นคนที่คุณโย่งซูฮกให้  ผมก็เลยพลอยรู้สึกดีกับพี่โก่งไปด้วย      ........วันนี้  พี่โก่งเอาของมาเปย์  (   หรือที่แปลว่าให้เล่นฟรีนั่นเอง.......   )   พวกเราจนเพียบ   ผมกับคุณโย่งงี้ ดีดไปตามๆกัน  ตอนนี้ถ้าใครมียาบ้ามาให้เล่น  ผมแทบจะมองเค้าเป็นเทพเจ้าไปแล้ว  อะไรก็ดีไปหมด    เพราะหลังจากการที่ผมโดนไอ้เต้ยมันหัก แล้วเชิดเอายาเราไป  ทำให้ผมคิดว่าถ้ามีใครที่เค้าเอายามาให้เราเล่นโดยไม่คิดอะไรเลย    เค้าต้องเป็นคนดีมากๆเลย       ( ...ผมหารู้ไม่  ว่ามันเป็นแค่การล่อเหยื่อให้มาติดกับเท่านั้นเอง.....  )   เพราะในสังคมของพวกเสพยา   จะหาคนที่แบ่งยาให้คนอื่นเล่นด้วยมีน้อยมาก   ส่วนมาก  จะเก็บเอาไว้เล่นเองซะมากกว่า  แต่นี่  พี่โก่งเค้าเอาของมาให้เราเล่นตั้งเยอะ    พวกผมไม่เสียเงินกันซักบาท   ผมจึงมองว่าแกต้องเป็นคนที่มีน้ำใจมาก    เราได้ทำความรู้จักกันในระดับนึง   จากการที่ได้คุย  ทำให้ผมรู้สึกได้ว่าแกเป็นนักเลงจริงๆ   คุณโย่งบอกว่า เด็กแถวบ้านพี่โก่งต่างเกรงกลัวพี่โก่งกันทั้งนั้น  ถ้าลองพี่โก่งไม่พอใจใคร   รับรองได้  ไม่นาน  ไอ้หมอนั่นโดนกระทืบเละแน่ๆ   ซึ่งผมก็ว่ามันน่าจะจริง   สังเกตุจากการพูดการจาที่ค่อนข้างเป็นผู้ใหญ่ของแก   รวมถึงลักษณะท่าทางที่ดูก็รู้ว่า  คนคนนี้ไม่ธรรมดา  ร่องรอยแผลเป็นตามร่างกาย  บ่งบอกถึงการผ่านอะไรต่ออะไรมามากได้เป็นอย่างดี..........
               ..............เรานั่งคุยกันอยู่พักใหญ่   ก่อนที่พี่โก่งจะขอตัวกลับก่อน   แกว่าจะไปเคลียร์เรื่องของเนี่ยแหละ    ผมกับคุณโย่ง  ออกมาส่งพี่โก่งที่ข้างล่าง  ก่อนจะกลับขึ้นมาที่ห้องผม  โช๊คยาที่ยังเหลืออยู่จนหมด...........     ผมเล่าถึงเหตุการณ์  ที่ผมได้ยินเสียงคนในห้องผมให้คุณโย่งฟัง   (   ...........แต่ไม่ได้เล่าถึงเรื่องที่ผมช่วยตัวเองหรอกนะ........   )    พอเล่าจบ    คุณโย่งถึงกับหน้าตื่นขึ้นมาทันที      เพราะเหตุการณ์  ที่ผมเล่า   มันบังเอิญไปคล้ายเหตุการณ์ที่คุณโย่งได้เจอะกับตัวเองมาพอดีเหมือนกัน     เรื่องของเรื่องก็คือ   เมื่อสอง – สาม วันก่อน   ตอนที่คุณโย่งเข้าไปอาบน้ำในห้องน้ำที่ห้องเช่าที่เช่าอยู่นั้น    (     .......ห้องของผมจะเป็นอพาร์ทเม็นท์   ส่วนห้องของคุณโย่งจะเป็นห้องแบ่งเช่า .......)     ขณะที่กำลังทำกิจธุระส่วนตัวอยู่นั้น   ก็ได้ยินเสียงกุกกักๆ  มาจากฝ้าเพดานที่ติดกับหลังคา   พอเหลือบขึ้นไปมอง  ก็เห็นรูที่ฝ้าเพดาน  แต่ที่น่าตกใจยิ่งกว่านั้น  คือ  มันดันไปมีตาใครก็ไม่รู้  แอบมองผ่านรูฝ้านั้นมาด้วย ......    เท่านั้นแหละ  คุณโย่งถึงกับขี้หดตดหาย   หาผ้าผ่อนมาใส่แทบไม่ทัน    คว้ามีด คว้าไม้ได้ก็เลยเอาเก้าอี้ปีนขึ้นไปดันฝ้าเพดานออก  ปีนขึ้นไป  ก็เห็นผู้ชายคนหนึ่ง  ซึ่งคุณโย่งบอกว่า  จำได้ว่า  มันเช่าอยู่ห้องถัดไปประมาณ 4  ห้อง  วิ่งไปตามโครงเหล็กหลังคา  ก่อนที่จะมุดหายเข้าไปในห้องของตัวเอง..........   เฮ้ย.......  มันเป็นไปได้ใงวะ   ผมไม่ค่อยอยากจะเชื่อเท่าใหร่     เพราะตามความจริง  ตามฝ้าเพดานของห้องแต่ละห้อง  เค้าต้องโบกกั้นด้วยอิฐบล๊อคไม่ใช่เหรอ......?    แต่คุณโย่งบอกว่า  ห้องของผมกับห้องของคุณมันไม่เหมือนกันนะโว๊ย   ถ้าเป็นอพาร์ทเม็นท์อย่างห้องของผมอาจจะใช่   แต่ห้องของคุณโย่ง มันเป็นห้องแบ่งเช่า    ด้านบนหลังคา  มันไม่มีอะไรมากั้นหรอก  นอกจากโครงเหล็ก  เชื่อมกันไปแต่ละห้อง   แล้วเอาฝ้าเพดานมาปิดกันอีกชั้นเท่านั้นเอง   มันจึงสามารถเดินไปมาตามโครงเหล็กได้อย่างสบาย       .........อ้าว.....แล้วมันจะแอบดูคุณไปทำบ้าอะไรวะ  มันก็ผู้ชายเหมือนกันไม่ใช่เหรอ.......  ผมย้อนถาม   ...ก็นั่นน่ะสิวะ...........   ไอ้คุณโย่งชักเดือด   ท่าทางฉุนอย่างเห็นได้ชัด  จนผมก็อดขำไม่ได้   ..........แล้วคุณทำยังใงต่อ  ผมแกล้งถามกลบเกลื่อน  กลัวว่าเดี๋ยวมันจะพาลโกรธผมไปด้วยอีกคน     คุณโย่งบอกว่า  พอมันรู้ว่าเป็นไอ้ห้องที่อยู่ห้องริมสุดท้าย   มันก็เลยไปเคาะประตูเรียก   แต่เคาะเท่าใหร่  มันก็ไม่ยอมเปิด   (   คงจะเปิดอยู่หรอกนะ......)  คุณโย่งก็เลยขุดโคตรเหง้าศักราช  มาด่ามันอยู่พักใหญ่    พอด่าจนสาแก่ใจ ไม่รู้ว่าจะทำอะไรมันได้แล้ว  ก็เลยเดินกลับเข้าห้อง  กะว่า  ตอนเย็น เดี๋ยวยายป้าเจ้าของห้องเช่าแกมาจะไปฟ้องแกให้ไล่มันออกไป    ที่ใหนได้  ตกเย็น  ยายป้าเจ้าของบ้านแกกลับมาหาว่าคุณโย่งประสาท  ใครจะมาบ้าปีนแอบดูผู้ชายด้วยกัน  พูดเท่าใหร่แกก็ไม่ยอมเชื่อ   พอเรียกไอ้หมอนั่นมาเคลียร์  มันก็ทำเหมือนไม่มีอะไรเกิดขึ้น   ผมล่ะ........โคตรแค้นเลย  คุณโย่งพูดพลางเดินไปสำรวจฝ้าเพดานห้องน้ำผม   สำรวจไม่สำรวจเปล่า  ปากก็บอกว่าคุณระวังให้ดีเหอะ  ระวังจะเจออย่างผม   ........นั่น.......ไอ้เวระมณี   ระแวงคนเดียวไม่พอ  ยังอุตส่าห์แบ่งปันความระแวงมาให้ผมอีก    เออ.....หรือจะจริงอย่างมันพูดวะ   ไอ้ผมก็เลยชักใจคอไม่ดีขึ้นมาเหมือนกัน   ก็เลยไปเปิดดูฝ้าเพดานห้องน้ำของผมกับไอ้คุณโย่งมันด้วย      พอเปิดฝ้าเพดานดู  ก็เจอแต่ก้อนอิฐบล๊อค  ไม่เห็นมันพอจะมีที่คนเข้าไปแอบอยู่ได้เลย    ผมก็เลยค่อยเบาใจ    เห็นป่ะ  ใครจะมาแอบดูได้วะ........  ไม่แน่หรอก   มันอาจจะมีกล้องอะไรซ่อนอยู่ก็ได้.......!!   .......เอา....เอาเข้าไป    ไอ้คุณโย่งจะให้ผมบ้าไปกับมันให้ได้       ขืนคุยเรื่องนี้มีหวังเดี๋ยวประสาท-ตาย   เฮ้ย .........ผมว่าเราไปหาก๋วยเตี๋ยวเรือกินกันดีกว่า  พยามชวนตัดบทมันไป   จะได้ไม่ต้องคิดมาก   ส่วนเรื่องเสียงที่ได้ยิน  ผมสรุปเอาเองว่าผมคงหูฝาดไปเองนั่นแหละ   คงไม่มีอะไรหรอก  ผมปลอบใจตัวเอง.....................
               .........................คืนนั้น   ผมกลับจากเล่นดนตรี เกือบๆตีสามเหมือนเคย  ครรชิตพาพวกเราแวะไปชนของที่บ้านหลังเดิม     อืมห์...........ผมพึ่งรู้   ว่ายาบ้านี่มันก็ขายกันอย่างกับเซเว่น – อีเลฟเว่น     เปิดตลอด   24   ชั่วโมงเลย  ดีเหมือนกันแฮะ     ระหว่างทางที่เดินกลับมาฝั่งตรงข้าม  ก็พอดีเจอกับไอ้เต้ยเข้าพอดี  เสร็จล่ะ.....    คุณโย่งปรี่เข้าไปล็อคมันไว้ก่อนเลย  ถามมันว่า   เชิดยากูไปใช่มั้ย   มันบอกว่า  มันไม่ได้เชิด  แต่วันนั้นที่มันไปเอายา  ตอนเดินออกมา เจอรถตำรวจเข้าอย่างจัง   มันก็เลยโยนของทิ้งลงน้ำ.....    พวกผมไม่ค่อยจะเชื่อมันเท่าใหร่   แต่พอฟังมันพูดเข้าก็ชักใจอ่อน  มันบอกว่า    โธ่....พี่   ของอย่างนี้  ถ้าผมโดนจับ  ติดคุกไป พี่ช่วยอะไรผมได้หรือเปล่าล่ะ   ผมเห็นจวนตัว  ผมก็ต้องทิ้งของไปก่อนสิ............   แล้วทำไมไม่ขึ้นไปบอกพวกกู   ครรชิตถาม    มันบอกว่า  มันกลัวพวกผมโกรธ  ก็เลยไม่กล้าขึ้นไป       เออ.....มันก็มีเหตุผลของมัน   จะไปเอาผิดอะไรกับมันก็คงไม่ได้  พวกผมก็เลยปล่อยมันไป  เอาวะ......คิดซะว่าทำบุญทำทานให้หมามันไปก็แล้วกัน  ผมตัดบท  (    ........หมาที่ใหนมันเสพยาบ้าเป็นกันวะเนี่ย.....)     ก่อนที่จะใล่ไอ้เต้ยกลับบ้านมันไป   จากนั้นพวกเราก็พากันขึ้นมาปาร์ตี้ยาบ้าที่ห้องผมเช่นเคย     ........วันนี้  เราเสพยากันพอเป็นกระสัย   เพราะตอนเช้าครรชิตบอกว่าต้องไปหาแฟน   ส่วนคุณโย่งก็มีงานต้องไปทำ  ปาร์ตี้วันนี้ก็เลยจบลงเร็วกว่าทุกวัน   เราแบ่งยาบ้าที่เหลือไปกันคนละเม็ดสองเม็ด  ไว้ไปเสพต่อบ้านใครบ้านมัน  ก่อนที่จะแยกย้ายสลายโต๋กันไป  ผมเดินมาส่งคุณโย่งกับครรชิต  บ้านของคุณโย่งจะอยู่ถัดไปอีกหลายซอย  ส่วนครรชิตอยู่ตรงข้ามกับอพาร์ทเม็นท์ของผมนี่เอง  หลังจากส่งคุณโย่งขึ้นมอเตอร์ไซค์เสร็จ  ระหว่างทางก่อนถึงอพาร์ทเม็นท์ผมก็เดินคุยกับครรชิตกันไป  เราพักดูดบุหรี่กันตรงหน้าตึก  คุยกันไปเรื่อยเปื่อย  สรวลเสเฮฮาเป็นระยะๆ  เมื่อบุหรี่หมดมวน  เราจึงต่างคนต่างขึ้นห้องกันไป   โดยที่ผมไม่ได้เฉลียวใจเลยว่า  ในไม่ช้านี้  เวลาในด้านดีของยาบ้าที่ผมเห็น  มันกำลังจะหมดลงแล้ว     ถึงเวลาที่ผมกำลังจะได้พบกับโฉมหน้าที่แท้จริงของยาบ้าซะที  และเวลานั้น   มันมาถึงแล้ว   นรกกำลังเปิดประตูรอรับพวกผมแล้ว.............
             ...........................ประมาณบ่ายโมงกว่าๆ    เสียงโทรศัพท์ในห้องผมดังขึ้นมา  จนผมต้องงัวเงียลุกขึ้นมารับ                                                        (    ไม่งัวเงียได้ใง  ก็ผมพึ่งนอนไปเมื่อตอน 10 โมงกว่าๆนี้เอง.........)   เสียงในสายที่โทรมาเป็นเสียงผู้หญิง  ผมจำได้ลางๆ  ว่าคล้ายจะเป็นเสียงของเอ้  แฟนของครรชิตนั่นเอง  แล้วก็ใช่จริงๆ    ผมแปลกใจว่าเอ้โทรมาทำไม  เพราะปกติเอ้ไม่เคยโทรหาผมมาก่อน   จนกระทั่งเมื่อฟังเรื่องราวที่เอ้เล่าให้ฟัง  ผมก็ถึงกับเข่าอ่อน     เอ้บอกผมว่า ครรชิตถูกตำรวจจับ .......!!     อะไรนะ......ผมถามย้ำอีกทีให้แน่ใจว่าผมไม่ได้หูฝาด    แล้วเอ้ก็ยืนยันอย่างนั้นจริงๆ   เอ้เล่าให้ฟังว่า   เมื่อเช้าครรชิตไปหาเอ้แล้วชวนกันไปหาเพื่อนคนหนึ่ง  ซึ่งเป็นคนปล่อยของ  ครรชิตคงจะไปชนของนั่นเอง  และคงจะอาศัยโช๊คยาที่นั่นไปด้วยในตัว    แต่ไม่รู้ว่าเป็นเพราะโชคร้ายหรืออย่างไร  เพื่อนของครรชิตคนนี้  ค่อนข้างจะเป็นเครือข่ายยาบ้ารายใหญ่  และเป็นที่ต้องการของตำรวจมานานแล้ว   และวันนี้ หลังจากรวบรวมหลักฐานมานาน จนเป็นที่แน่ใจแล้ว  ว่าที่บ้านนี้เป็นแหล่งค้ายาบ้าแน่นอน  ตำรวจจึงนำกำลังเข้าจับกุม   .......และเผอิญครรชิตก็อยู่ที่นั่น ในเวลานั้นพอดี  จึงโดนตำรวจรวบตัวไปด้วย  เพราะจากการค้นตัว  พบยาบ้าหนึ่งเม็ดในตัวครรชิต  และตอนนี้ครรชิตถูกขังอยู่ในคุกแล้วที่สถานีตำรวจ...........
          .........................ผมนั่งอึ้ง  ทำอะไรไม่ถูกอยู่พักใหญ่  จนเมื่อเอ้ถามว่าพอจะติดต่อพ่อแม่ของครรชิตได้บ้างใหม   นั่นล่ะ  ผมจึงได้สติอีกครั้ง  ผมบอกว่าขอผมไปดูครรชิตก่อนแล้วค่อยว่ากัน.............  ผมวางสายโทรศัพท์  ก่อนที่จะลุกขึ้นไปอาบน้ำ  แล้วรีบแวะไปหาคุณโย่งแล้วชวนไปหาครรชิตด้วยกัน  หะแรกคุณโย่งไม่ค่อยอยากจะเชื่อเท่าใหร่ แต่ก็นั่งแท็กซี่ มาด้วยกันกับผม   เราพากันไปที่บ้านเอ้ก่อน  จากนั้น  เอ้ก็พาเราไปที่สถานีตำรวจ.........   ผมรู้สึกเครียดอย่างบอกไม่ถูก........   มาถึงโรงพัก  เราพากันขึ้นไปที่สถานี  แจ้งความจำนงค์  ว่าจะมาเยี่ยมครรชิต   จากนั้น   ร้อยเวร  ก็ตะโกนเรียกนายครรชิต  มีญาติมาเยี่ยม   และชี้ให้พวกเราเดินไปที่คุมขังข้างๆ     ที่คุมขังแห่งนี้  จะมีลูกกรงสองชั้น  ประตูคุกแรก  จะอยู่ห่างจากประตุคุกที่สองประมาณ 5 – 6  เมตร   คุกประตูแรกจะไว้ใช้กั้นบรรดาญาติๆที่มาเยี่ยมผู้ต้องหา  และคุกประตูที่สอง  จะไว้กั้นบรรดานักโทษที่ถูกคุมขังไว้อีกที  เวลาคุยกันต้องตะโกนคุยกันไป คุยกันมา   มาถึงตอนนี้ผมใจหายแว๊บ  เมื่อมองเข้าไป  เห็นบรรดาผู้ที่ถูกคุมขัง  ล้วนแต่หน้าตาน่ากลัวแทบทั้งนั้น  แต่ละคน ต่างนั่งอย่างซังกะตาย  หมดอาลัยตายอยากด้วยกันทั้งนั้น  ผมใจคอไม่ดีเลย.......นึกภาพว่าถ้าเป็นผม   ผมจะอยู่ได้อย่างไรในสภาพแบบนี้..........ครรชิตเดินมานั่นแล้ว    เพื่อนผม  คนที่อารณ์ดีและเป็นตัวจักร์สำคัญในการทำวง ซอมบี้  คนที่เคยร่าเริงอยู่เสมอ...........    วันนี้  ครรชิตไม่ได้เป็นเหมือนอย่างคนเดิม   ครรชิตยืนหน้าดำคร่ำเครียด   สองมือยืนเกาะลูกกรงอยู่   ผมแทบกลั้นน้ำตาไม่ใหว   นี่เพื่อนผมหรือนี่   มันไม่ใช่ที่ที่เค้าควรต้องมาอยู่นะโว๊ย...   เค้าไม่ได้ฆ่าใครตาย  หรือเป็นโจรจี้ชิงทรัพย์ของใครที่ใหนนี่   เค้าเป็นนักดนตรี  เป็นคนที่มอบความสุขให้กับผู้คนต่างหาก  แค่ยาบ้า  เค้าแค่เป็นผู้เสพนะ  ไม่ใช่ผู้จำหน่าย............ผมยืนนึกโต้เถียงข้อหาของตำรวจอยู่ในใจ    กลืนน้ำลายลงคออย่างยากลำบาก   ก่อนที่จะเอ่ยปากถามครรชิตว่าเป็นอย่างไรบ้าง  ต้องการอะไรหรือเปล่า  คำตอบที่ผมได้รับ  ทำให้ผมน้ำตาแทบร่วง   แทนคำตอบ  ครรชิตชี้ไปที่รูกุญแจ  แล้วบอกว่า   เอาไอ้เนี่ย  ลูกกุญแจหรืออะไรก
comment30:เอาไอ้เนี่ย  ลูกกุญแจหรืออะไรก็ได้ที่มันใขประตูได้มาให้กูที   กูอยากออกไปจากที่นี่.............!!!     ผมพูดอะไรไม่ออกแล้ว  นาทีนี้  น้ำตามันจะใหลจริงๆแล้ว  สงสารเพื่อน  ผมทนมองเพื่อนตัวเองที่อยู่ในคุกไม่ใหวแล้ว  คุณโย่งเลยตะโกนบอกครรชิตกลับไปว่า  ไม่ต้องห่วงนะ  เดี๋ยวพวกเราจะหาทางให้ครรชิตออกมาให้ได้  อดทนหน่อยนะ........   ก่อนที่ร้อยเวรจะมากันพวกเราออกไป บอกว่าหมดเวลาแล้ว   ญาติของนักโทษคนอื่นเค้ารอเยี่ยมอยู่เหมือนกัน     ก่อนกลับครรชิตตะโกนบอกมาว่าอย่าบอกเรื่องนี้กับทางบ้านครรชิตนะ  มันไม่อยากให้พ่อแม่มันเสียใจ   ผมรับปาก   ทั้งที่รู้ว่าเป็นไปไม่ได้หรอก  เพราะยังใงผมก็คงต้องบอกให้ทางบ้านครรชิตรับรู้   และหาทางช่วยครรชิตออกมาให้ได้   ลำพังพวกเรา  คงไม่มีใครช่วยครรชิตได้หรอก  เพราะลำพังพวกเราเองก็ไม่รู้ว่าจะช่วยครรชิตได้อย่างไร.........
            ...................ผมบอกข่าวเรื่องครรชิตกับสมาชิกในวง  หลังจากกลับมาจากโรงพัก   จากนั้นก็โทรไปหาพี่สาวของครรชิตให้บอกเรื่องนี้กับทางบ้านครรชิตด้วย    พี่สาวของครรชิตตกใจมากเมื่อได้รู้ข่าว แต่ก็รับปากว่าจะจัดการเรื่องนี้เอง   ผมวางสาย  แล้วมานั่งนึกถึงภาพที่ผมเห็นครรชิตติดคุก  มันเป็นอะไรที่สะเทือนใจผมมาก    อยู่ในนั้น  มันจะคิดอะไรบ้างนะ  มันจะลำบากแค่ใหนกันนะ...........ยิ่งคิดผมก็ยิ่งเครียดตามไปด้วย   จนไม่มีอารมณ์ที่จะไปเล่นดนตรีเอาซะเลย.............
            ..................การขาดครรชิตไป  ทำให้วงซอมบี้ เหมือนขาดเฟืองไปหนึ่งตัว   เราเล่นกันไม่เหมือนเดิมแล้ว  มันเหมือนออกทะเลยังใงบอกไม่ถูก   จนเจ้าของร้านต้องเรียกผมเข้าไปคุย  ว่าจะเอายังใงกันดี  ทำไมไม่หามือคีย์บอร์ดคนใหม่  ผมบอกว่าผมจะรอครรชิต  และจะไม่เอามือคีย์บอร์ดคนอื่นเด็ดขาด   มันจึงเป็นทางแยกอีกทางที่ผมต้องเจอ  เมื่อเจ้าของร้านบอกว่า  ในเมื่อวงคุณไม่พร้อม  คุณก็ต้องทำให้พร้อม โดยการหามือคีย์บอร์ดคนใหม่เข้ามา  หรือไม่ก็ต้องหยุดเล่นไปทำวงให้พร้อมก่อน  แล้วค่อยกลับมาเล่นต่อ  ถ้าคุณอยากจะรอครรชิตต่อไป.............   ผมไม่ต้องคิดนานเลย  เพราะยังใงผมก็ตั้งใจจะเลือกอย่างหลัง   ผมขอยุบวงเพื่อรอครรชิต...............
            .................การตัดสินใจอย่างหุนหันพลันแล่นของผม   ทำให้หลายคนในวงไม่พอใจ  เลยมีบางคนแยกตัวไปเล่นกับวงอื่น    แต่ผมก็ยอมรับการตัดสินใจของแต่ล่ะคน  ของพรรค์นี้  มันว่าใครไม่ได้หรอก  ในที่สุด วงซอมบี้ก็แตก  พี่ไก่กับน้าหมงแยกไปเล่นกับอีกวงหนึ่ง  ส่วนผมกับคุณโย่งและพี่โอ้  ตัดสินใจรอครรชิดตเหมือนกัน เราหวังว่าในไม่ช้า ครรชิตคงได้รับการประกันตัวออกมา   แต่ก็เหมือนกับเราต้องตกงานไปในตัวด้วยเหมือนกัน........................     
                  ....................ระหว่างนี้  ผมพยามประสานกับพี่สาวของครรชิต  ติดต่อพ่อแม่ของครรชิต  พาไปโรงพัก  และพยามช่วยทุกอย่างที่พอทำได้   ถึงแม้ มันจะทำให้ครรชิตโกรธผมก็ตามที  ระหว่างที่รอครรชิต  มีเพื่อนนักดนตรีหลายคน  มาชวนผมไปเล่นด้วย  แต่ผมก็ได้แต่รับความปรารถนาดีของทุกคนไว้เท่านั้น   ผมยังไม่พร้อมที่จะเริ่มงานใหม่กับใคร...... ดูเหมือนเรื่องของครรชิตจะเป็นจะเป็นเรื่องใหญ่สำหรับผม    แต่มันไม่ใช่แค่นั้น   มันกำลังจะมีเรื่องร้ายกว่านั้นที่กำลังจะตามมา.....................
         ......................เสียงเคาะประตูดังขึ้น  ราวเที่ยงคืนเกือบตีหนึ่ง   เล่นเอาผมสะดุ้งตกใจ    นึกว่าตำรวจ   รวบรวมความกล้าลุกขึ้นไปเปิดประตู......     อ้าว.........นึกว่าใคร   พี่โก่งนั่นเอง   หวัดดีพี่  เข้ามาก่อน  ผมเชิญพี่โก่งเข้ามาในห้อง      พี่โก่งถามผมว่า  รู้ใหมว่าคุณโย่งไปใหน  เมื่อกี๊พี่ไปหามัน  มันไม่อยู่   ดูสีหน้าและแววตาพี่โก่งเศร้าสร้อยอย่างเห็นได้ชัด    จนผมอดถามไม่ได้ว่า  มีอะไรหรือเปล่าพี่   พี่โก่งก้มหน้าอยู่พักนึง   ก่อนที่จะถอนหายใจยาว  เล่าให้ผมฟังว่า  ลูกแกเข้าโรงพยาบาล  แกบอกว่าลูกแกไม่ค่อยสมประกอบเท่าใหร่  เป็นโรคลมชักบ่อย  วันนี้ มันก็เป็นอีก  พี่เลยต้องพามันไปโรงพยาบาล  หมอบอกต้องให้พักที่โรงพยาบาลก่อน  แต่พี่ไม่มีเงินเลย  ก็เลยต้องมายืมเงินคุณโย่ง   แต่มันก็ไม่อยู่ซะอีก  นี่พี่เลยไม่รู้จะทำใงแล้ว............  พี่โก่งพูดเหมือนจะร้องให้    ไอ้ผม  ในตอนนั้น  เงินมันก็พอมีอยู่นิดหน่อย  แต่ผมต้องเก็บเอาไว้ใช้  ในขณะที่กำลังตกงานอยู่นี่     เลยไม่รู้จะช่วยแกยังไง     แต่ก็ยังมิวายพูดบอกแกไปว่าถ้ามีอะไรที่ผมช่วยได้ก็บอกผมนะพี่   พี่เป็นพี่คุณโย่งก็เหมือนเป็นพี่ผมนั่นแหละ  ดูเหมือนแกกำลังรอคำนี้อยู่พอดี   แกเลยพูดออกมาว่า   งั้นเดี๋ยวพี่คงต้องไปขอยืมเงินแม่พี่แล้วล่ะ  แต่พี่คงต้องขอยืมกีตาร์กับเอฟเฟ็คกีตาร์ของเราไปหน่อยได้มั๊ย   ผมข้องใจว่าทำไมต้องเอากีตาร์กับเอฟเฟ็คไปด้วย  แกก็บอกว่า  พี่ไปหลอกแม่พี่เอาไว้ว่าพี่เป็นนักดนตรี เวลาไปหาแกก็เลยต้องมีอุปกรณ์ให้ดูน่าเชื่อถือหน่อย  นี่ถ้าคุณโย่งมันอยู่  พี่คงยืมมันไปแล้ว ...........   อ๋อ.....อย่างนั้นเองเหรอพี่   ได้สิ   ทำไมจะไม่ได้  พูดจบ    ผมก็ลุกขึ้นไปหยิบเอากีตาร์ของผม   กีตาร์  IBANEZ รุ่น RG  SERIES สีแดงเปลือกมังคุด  พร้อมFLOYROSE    คันโยก เมด อิน เจแปน    เอฟเฟ็ค ZOOM รุ่นอะไรก็ไม่รู้จำไม่ได้  รู้แต่ว่ามันมี โวลุ่มเท้า  กับ  พีดัล  วาว  อยู่ข้างละตัว   ค่อนข้างมีราคาพอสมควร  มาส่งให้พี่โก่ง แกรับไปด้วยสีหน้าที่ดีขึ้นอย่างเห็นได้ชัด  เห็นแกดีใจอย่างนั้น  ผมเลยแถม  ไวเลสกีตาร์ไร้สายให้แกไปอีกตัว    แกบอกว่าขอบคุณมาก  แล้วเดี๋ยวพรุ่งนี้พี่เอามาคืน  ก่อนที่จะขอตัวกลับ  ผมเดินไปส่งแกที่หน้าห้อง  เห็นแกดีใจ  ไอ้ผมก็พลอยดีใจไปด้วย  ดีใจที่ได้ช่วยคน   ไม่ได้คิดเลยว่าความปรารถนาดีของผมในตอนนั้น  มันจะกลับกลายเป็นสิ่งที่ทำให้ชีวิตของผมต้องพังทลายในเวลาต่อมา.....................
                    ...................นี่ย่างเข้าวันที่ห้าแล้ว   ตั้งแต่พี่โก่งยืมกีตาร์ผมไป  ผมเริ่มรู้สึกร้อนรนแล้ว  ทำไมเค้ายังไม่เอากีตาร์มาคืนผมอีก  ผมไม่รู้ที่อยู่แกด้วย   ทำไมผมถึงไม่คิดถึงเรื่องนี้บ้างเลยนะ   ไม่สิ  เค้าเป็นคนที่คุณโย่งนับถือ  เค้าคงไม่เอาของเราไปหรอก  ผมปลอบใจตัวเอง.........  เสียงเคาะประตูดังขึ้น   คุณโย่งนั่นเอง  มาก็ดีแล้ว  ผมเลยเล่าเรื่องที่ให้พี่โก่งยืมกีตาร์ไปให้คุณโย่งฟัง    คุณโย่งหน้าเสียขึ้นมาทันที  .........เฮ้ย.......คุณให้เค้าไปได้ยังใงวะ    เครื่องมือหากินของเราเชียวนะ   ป่านนี้พี่โก่งเอาไปขายแลกยาหมดแล้ว..............เฮ้ย........อย่าบ้าน่า  ผมเถียง  ก็ใหนคุณบอกว่าเค้าเป็นคนที่คุณนับถือใง   ผมเริ่มร้อนรน  แล้วคุณรู้จักบ้านพี่โก่งหรือเปล่า    คุณโย่งบอกว่าพี่โก่งอยู่ไม่เป็นที่เป็นทาง  คุณโย่งไม่สามารถติดต่อเค้าได้   นอกจากเค้าจะโทรมาหาเอง    ผมเริ่มใจเสียแล้ว   แล้วตั้งแต่วันนั้น  พี่โก่งได้โทรหาคุณโย่งบ้างหรือเปล่า    ............ไม่เลยว่ะ     คุณโย่งบอกผม     เท่านั้นแหละ  ผมแทบจะล้มทั้งยืน  เข่าอ่อน หมดเรี่ยวหมดแรงขึ้นมาทันที    นี่ก็แปลว่าผมไม่มีเครื่องมือหากินแล้วใช่มั้ย  นักดาบถ้าไม่มีดาบ  มันก็เป็นแค่คนธรรมดาเท่านั้นแหละ  แล้วมือกีตาร์แต่ไม่มีกีตาร์  จะต่างอะไรกัน   ............ผมหมดแล้ว   ผมไม่เหลืออะไรแล้ว ...........คุณโย่งบอกว่า  เดี๋ยวถ้าพี่โก่งโทรมา  ผมจะถามให้  ผมฝากคุณโย่งให้ตามเรื่องให้ผมด้วย  ผมยังหวังว่าคงจะได้กีตาร์คืน  แม้มันจะเป็นความหวังที่ค่อนข้างริบหรี่ก็ตาม................
              ......................เกือบสองอาทิตย์แล้ว  ตั้งแต่พี่โก่งเอากีตาร์ผมไป   จนบัดนี้ ผมก็ยังไม่ได้ข่าวคราวของพี่โก่งอีกเลย      เป็นที่แน่นอนแล้ว   เค้าคงจะเอากีตาร์ผมไปขายเรียบร้อยแล้ว     ผมรู้สึกเหมือนโดนตัดแขนตัดขายังใงยังงั้น  เพราะตอนนี้ ถึงครรชิตจะได้ประกันตัวออกมา   ผมก็ไม่มีกีตาร์ไปเล่นกับมันแล้ว    ลำพังความรู้สึกที่แย่อยู่แล้ว  ตอนนี้  มันเลยยิ่งแย่เข้าไปใหญ่     ยังโชคดี ที่ผมยังพอมีเงินเหลือเก็บติดตัวไว้บ้าง  ก็เลยพอประทังชีวิตไปได้บ้างเป็นวันๆ   กระทะไฟฟ้ากับหม้อหุงข้าว   ถูกนำมาใช้อีกครั้งหนึ่ง  หลังจากที่ไม่ได้ใช้มานาน   อาหารหลักของผมในตอนนี้  ก็คือ  ข้าว  กับ ใข่เจียว  หรือไม่ก็  มาม่า  ปลากระป๋อง  อะไรประมาณนี้แหละ   ส่วนข้าวขาหมู  พิซซ่า  เคเอฟซี  ฯลฯ  ของที่ผมมักจะกินอยู่บ่อยๆ เมื่อก่อนนี้   ตอนนี้  ผมไม่มีวาสนาจะได้กินมันแล้ว   เพราะเงินที่เหลือ   ผมต้องเก็บเอาไว้ซื้อยาบ้า    ซึ่งผมคิดว่า  มันเป็นทางเดียวที่จะช่วยทำให้ผมรู้สึกมีความสุขขึ้นมาได้   วันๆ   ผมจะหมกตัวอยู่แต่ในห้อง  เสพยาบ้า  วันละกว่าห้าเม็ด  (     น่าตลกดีเหมือนกันนะ   แทนที่จะเอาเงินไว้ซื้อข้าว  แต่ผมกลับเอาเงินมาซื้อยาบ้า  ถึงจะอดข้าวก็ไม่เป็นไร  ขอให้ได้เสพยาบ้าเป็นพอ.........   )    ตอนนี้จุดประสงค์ในการเสพยาบ้าของผมมันเปลี่ยนไปแล้ว   เพราะผมไม่มีกีตาร์ให้ได้ฝึกฝนอะไรแล้ว   ความสุขทางใจคือสิ่งเดียว  ที่ผมยังคงได้รับจากมันอยู่    ชีวิตของผมวันๆ  หลังจากเสพยาบ้า  ผมก็จะมานั่งนึกถึงอดีตเก่าๆอยู่คนเดียว   หวนคิดถึงภาพความทรงจำสมัยที่ซีม่ายังอยู่กับผม  แล้วก็นั่งร้องให้   พลางคิดไปว่าตัวเองเป็นพระเอกมิวสิค  เปิดเพลงช้าๆฟัง   ตอนนี้  เพลงใหนที่เศร้า  ผมจะอินมันทุกเพลง  คิดโทษดิน โทษฟ้า ไปเรื่อยเปื่อย   (    แต่ไม่เคยโทษตัวเองเลย.........)     ที่ทำไมทำร้ายผมอย่างนี้  ทำให้ผมต้องเลิกกับแฟน  ทำให้ผมต้องตกงาน  ทำให้เพื่อนผมติดคุก  ทำให้กีตาร์ผมโดนขโมย ทำให้ผมไม่เหลืออะไรเลย   แต่ผมก็ไม่เคยคิดเลย   ที่จะโทษว่า  เป็นเพราะยาบ้าไม่ใช่หรือ  ที่ทำให้ชีวิตผมเองต้องเป็นอย่างนี้  ตรงกันข้าม ยิ่งชีวิตตกต่ำลงแค่ใหน  ผมก็ยิ่งเทิดทูนยาบ้า  ว่ามันคือสิ่งเดียวที่จะพอทำให้จิตใจของผมพอทุเลาลงได้.............
        ............จากการที่ผมเก็บตัวอยู่แต่ในห้อง  จนแทบจะไม่ได้ออกไปใหน  เวลานี้  ผมไม่รู้วันรู้เดือนอะไรกับเค้าแล้ว ไม่มีอะไรที่เคยเป็นเป้าหมายของผมเหลืออยู่เลย  ในหัว   ชีวิตอยู่ไปวันๆ  ไม่มีแก่นสาร   และไม่เคยดูแลตัวเอง    3 – 4  วัน  ผมแทบไม่ได้อาบน้ำเลย  ฟันฟางก็แทบไม่ได้แปรง  หนวดเคราไม่เคยโกน  และจากการที่ผมเสพยามาก  และไม่ได้พักผ่อน  ทำให้หน้าตาที่ลำพังก็ดูไม่ค่อยจะได้อยู่แล้ว  มันยิ่งทุเรศเข้าไปใหญ่......   แก้มตอบ ( โดยที่ไม่ต้องถาม ) ขอบตาดำคล้ำ  เป็นหมีแพนด้า  ปากดำ  เวลาพูดออกมายังเหม็นปากตัวเอง   สารรูปของผมในตอนนี้  ไม่ต่างไปจากไอ้เต้ย  ที่ผมเคยดูถูกว่า   มันเป็นไอ้ขี้ยานั่นแหละ........   ในห้องผมน่ะหรือ   รกซะจนไม่รู้ว่าที่ใหนคือที่นอน  จานชามกองอยู่เต็มหลังบ้าน  บางจานก็ราขึ้นซะดำเหลืองไปหมด   ไม่รู้ทำไม  ผมรู้สึกขี้เกียจจนไม่มีกะจิตกะใจจะทำอะไรเลย  ที่พอจะมีดีเหลืออยู่บ้างก็คือการเมตตาสัตว์  โดยผมปล่อยให้แมงมุมชักหยากใย่  จนเต็มห้องไปหมดแล้ว   เท่านั้นเอง   มีหลายครั้ง  ที่ผู้หญิงที่ผมเคยมีอะไรด้วย  แวะมาหา   (   แสดงว่าเรื่องอย่างว่าผมก็พอใช้ได้นะเนี่ย........   )   แต่เมื่อเค้ามาเห็นสภาพของห้อง  สภาพของผม  ทุกคนก็ส่ายหน้าไปตามๆกัน  คงคิดไม่ถึงว่าผมจะเปลี่ยนไปได้ถึงขนาดนี้   เวลานี้  สภาพของผมก็คงไม่ต่างจากต้นไม้  ที่เคยยืนต้นตระหง่านก้านกิ่งแข็งแรง  เขียวชอุ่มชุ่มชื้นสดใส  ให้ร่มเงาแก่ผู้คน ร่มเย็นเป็นที่พักพิงของใครๆ   แต่บัดนี้  ผมไม่ต่างอะไรจากต้นไม้ที่โดนโค่นลงมากลายเป็นท่อนซุงเถื่อนที่เหี่ยวแห้ง  ผิวแตกกร้าน ผิดกฎหมาย ลอยตามน้ำใหลไปไม่มีทิศทาง  วันดีคืนดี  อาจโดนน้ำป่าซัดเข้าไปทำลายหมู่บ้านใครต่อใครอย่างที่เป็นข่าวที่เห็นกันโครมๆ  ตามหน้าหนังสือพิมพ์        เพื่อนฝูงหลายคนที่เคยศรัทธาผม  ทุกคนพากันเมินหน้าหนี  เมื่อรู้ว่าผมติดยา  เพื่อนดีดีของผมก็พลอยหนีหน้ากันไปหมด   คงเหลือไว้แต่เพื่อนที่เสพยาด้วยกันเท่านั้น     ............แต่ไม่เห็นเป็นไร  ใครไม่อยากคบผมก็ไม่เป็นไร ช่าง.....  ผมยังทะนงตัวเองว่าผมมันแน่   ลองถ้าผมตั้งใจจะเลิกยาจริงๆ  ผมก็ทำได้   แต่ผมยังไม่อยากเลิกเท่านั้นเอง  แหม....
comment31:............แต่ไม่เห็นเป็นไร  ใครไม่อยากคบผมก็ไม่เป็นไร ช่าง.....  ผมยังทะนงตัวเองว่าผมมันแน่   ลองถ้าผมตั้งใจจะเลิกยาจริงๆ  ผมก็ทำได้   แต่ผมยังไม่อยากเลิกเท่านั้นเอง  แหม.....ใหนๆจะชั่วก็ชั่วให้มันถึงแก่นไปเลย  จะได้รู้ว่ามันเป็นอย่างไร     ว่าแล้ว  ก็เสพอีกขาที่ยังเหลือดีกว่า........ซื๊ด........อาห์...........โอย.....ทำไมมันไม่ค่อยดีดเลยฟะ   สงสัยเดี๋ยวคงต้องใช้บริการไอ้เต้ยมันอีกแล้ว   กลัวมันหักก็กลัว  แต่ทำใงได้  ใจผมยังไม่ถึงพอที่จะไปชนของเองง่ะ  กลัวเดี๋ยวเป็นอย่างครรชิต  ภาพที่เห็นครรชิตยืนเกาะลูกกรง  มันเป็นภาพที่จำฝังใจของผมไปซะแล้ว................
comment32:บทที่เก้า - Dream Pen
 .............ทำไมวันนี้  แววตาของนางนาคช่างเศร้าจังเลยนะ    ผมรู้สึกอย่างนั้น  หลังจากที่นั่งจ้องมองภาพโปสเตอร์หนังเรื่องนางนาค  ที่ผมเอาไปแปะไว้ตรงหน้าต่าง   ที่ผมเปรียบเสมือนว่า มันเป็นตัวแทนของซีม่า  คิดไปเองว่าทราย เจริญปุระ ที่อยู่ในภาพนั่นคือซีม่า  วันใหนที่ผมมองแววตาของนางนาคสดใส  นั่นอาจจะหมายความว่าซีม่าคงกำลังมีความสุข  วันนั้น ผมก็จะพลอยอารมณ์ดีทั้งวัน  แต่ถ้าวันใหนแววตานางนาคดูเศร้าๆ  อย่างวันนี้  ซีม่าอาจจะกำลังเป็นทุกข์อยู่ก็ได้ มันก็พลอยทำให้ผมเป็นทุกข์ตามไปด้วย  ทั้งๆที่ก็ไม่รู้ว่าความจริงมันจะเป็นอย่างที่ผมคิดหรือเปล่าก็ไม่รู้........  ป่านนี้  ซีม่าจะเป็นไรบ้างนะ   ผมไม่กล้าโทรไปหาซีม่าอีก  หลังจากที่รู้ว่าซีม่ามีแฟนใหม่   มันรู้สึกเจ็บปวดอย่างบอกไม่ถูก  ผมไม่อยากจะไปทำลายชีวิตของซีม่าอีก  แต่ก็อดที่จะเป็นห่วงและคิดถึงไม่ได้...............
        ..............เสียงเคาะประตูดังขึ้น   บอมกับคุณเป้นั่นเอง  ผมลืมบอกไปว่า  บอมกับคุณเป้กลับมาอยู่กับผมอีก  หลังจากที่ได้ข่าวว่าผมตกงาน  และก็ไม่ลืมที่จะเอายาบ้ามาฝากผมด้วย   นาทีนี้  ผมคิดว่านี่แหละคือเพื่อนแท้ของผม  ถึงใครจะว่ายาบ้ามันไม่ดี  แต่มันก็ทำให้ผมได้พบกับเพื่อนแท้  ในเวลาที่ผมล้มอย่างนี้  ก็มีแต่เพื่อนที่เล่นยาเท่านั้น ที่เข้าใจผม   ผมจึงเอ่ยปากชวนทั้งคู่ให้อยู่เป็นเพื่อนผมไปก่อน ในเวลาที่ผมต้องการใครสักคนมาเข้าใจ  อย่างน้อยก็ยังมีคนที่เค้ารับฟังผมบ้าง ผมคิดแค่นี้จริงๆ   ..............แต่ก็อย่างที่บอก  จากการที่ผมตกงานมา  และอยู่ในสภาพเสือลำบากอย่างนี้  ไม่มีอุปกรณ์ทำมาหากินใดใด  ทำให้ผมไม่รู้จะหาเงินมาจากใหน   เงินที่ผมพอมี  ก็เริ่มร่อยหรอลงไปทุกวัน   แต่เมื่อบอมเอ่ยปากว่าทางบ้านเดือดร้อน  และผมก็รักเค้าเปรียบเสมือนน้องชายของผม  มันจึงเป็นที่มาของการ แปลงสินทรัพย์เป็นทุน.........    ผมให้บอมยกเอาทีวีไปจำนำเป็นอย่างแรก  แล้วให้เอาเงินไปให้ทางบ้านก็แล้วกัน  ถ้ามีเงินเมื่อใหร่ค่อยไปไถ่มาใช้คืน  ผมบอกกับบอมอย่างนั้น  บอมดีใจมาก  ขอบคุณผมเป็นการใหญ่  ก่อนที่จะยกเอาทีวีไปจำนำและพึ่งกลับมาถึงนี่แหละ.........         ดูเหมือนผมช่างเป็นคนดีมีน้ำใจจังเลยนะ  คุณว่ามั๊ย.......   แต่เปล่าหรอก  สิ่งที่ผมต้องการจริงๆ  ก็คือยาบ้าจากบอมต่างหาก   ผมทำเป็นดีกับบอมเพราะผมหวังว่าผมจะได้ยาบ้าจากบอมมาเสพแค่นั้นเอง    ไม่รู้ทำไม  ตอนนี้รู้สึกเหมือนสัญชาติญานดิบในตัวผม   มันค่อยๆตื่นขึ้นมาทีละนิด.......  ด้านมืดของจิตใจเริ่มแผ่ซ่านเข้ามาในความคิดของผม    ผมเริ่มมีความโลภที่จะเสพยา......  เริ่มมีความจงเกลียดจงชัง   เวลาที่เพื่อนที่เล่นยาด้วยกัน  มันเสพมากกว่าผม........   เริ่มโกรธอย่างหัวฟัดหัวเหวี่ยง เวลาที่ไอ้เต้ยมันเชิดเอายาผมไป   และเริ่มคิดร้ายกับคนใกล้ตัวโดยไม่รู้ตัว   ................เหมือนวันนี้  ที่บอมกลับมาถึงบ้าน  ด้วยยาบ้าเพียงไม่กี่เม็ด   แต่ผมกลับคิดว่าบอมจะแอบเก็บยาไว้เล่นเอง   ทั้งๆที่ทีวีเพียงเครื่องเดียว  มันก็จำนำได้ไม่กี่บาท    แต่ผมก็อดระแวงบอลไม่ได้    มันหลอกผมแน่....    มันจะแอบเอายาไว้เล่นกันเองล่ะสิ    ผมคิดในใจ   แต่ก็ไม่ได้แสดงออกอะไรมากมาย   สติผมยังมีพอที่จะเก็บอาการเคลือบแคลงสงสัยนี้ได้.............         
               ............ระหว่างที่ผมกำลังทำเรือ  และลอกฟลอย์  เพื่อจะเสพยาบ้าอยู่   ทันใดนั้น   ผมก็ได้ยินเสียงกุกกัก ๆ  คล้ายคนกำลังเคาะพื้นอยู่จากห้องด้านบน   มันทำให้ผมถึงกับสะดุ้งพรวด  เพราะเสียงที่ผมได้ยินตามมานั้น  เป็นเสียงของคู่หญิงชายที่ผมเคยได้ยินตอนช่วยตัวเองอยู่.......     “   หึ หึ  ๆๆๆๆๆ.......”   เสียงไอ้ผู้ชายหัวเราะได้ยินมาไกลๆ  ...    ผมหันขวับ  มองหาที่มาของเสียง  ก็แน่ใจว่ามันดังมาจากห้องข้างบนแน่ๆ     ผมถามบอมกับคุณเป้ว่าได้ยินใหม   ทั้งคู่ส่ายหัว  ว่าไม่ได้ยินอะไรเลย    แต่ผมก็มั่นใจว่าผมได้ยินจริงๆ.........   บอมกับคุณเป้หัวเราะ  แซวผมว่า  สงสัยผมคงหลอน  หรือไม่ก็หูแว่วแล้วล่ะ  แสดงว่าตั้งแต่เมื่อคืนพี่ยังไม่ได้นอนล่ะสิ........      เออ........มันก็ใช่   แต่พี่จำได้ว่ามันเป็นเสียงที่พี่เคยได้ยินนะ    ผมเถียง...........      คิดมากน่าพี่   เป็นธรรมดาแหล่ะ  เราเล่นยา  มันก็ต้องมีบ้างที่หลอน  เป็นธรรมดา   ไม่มีอะไรหรอกน่า    บอมพยามปลอบใจ    เออ.......  หรือว่าจะจริงอย่างที่บอมมันว่า    ความจริง  ผมก็พอรู้อยู่อ่ะนะ  ว่ายาบ้าเนี่ย   มันทำให้ประสาทหลอน  หูแว่ว.............     แต่มันก็ไม่น่าจะแว่วชัดเจนอย่างนี้นี่หว่า    เอ๊ะ....  หรือจะหูแว่ววะ..........   คงไม่มีอะไรมั๊ง   เสียงนั่น  มันก็เงียบไปแล้ว    โธ่เอ๊ย........เล่นเอาตกใจ  ที่แท้ก็แค่หูแว่วนี่เอง   นี่เหรอ อาการที่เค้าบอกว่าถ้าเสพยาบ้าแล้วจะเป็น  อ้อ.....   มันเป็นอย่างนี้นี่เอง  ก็ไม่เท่าใหร่นี่หว่า   ช่าง  โช๊คยาดีกว่า   ว่าแล้ว   ผมก็เสพเอาควันเข้าไปจนเต็มปอด  ก่อนจะพ่นออกมาด้วยสีหน้าที่เปี่ยมสุข.........อาห์.......... 
             ........................ ฤทธิ์ของยาบ้า  เริ่มทำงาน  สมองผมก็เริ่มสั่งการ   แต่นาทีนี้ ผมไม่มีกีตาร์จะให้ฝึกแล้ว  ผมจึงต้องหาอะไรอย่างอื่นมาทำเป็นการทดแทน     อะไรดีล่ะ.......   มองไปที่ผนังห้อง  ที่มีรูปผลงานการ์ตูนของผม  ที่เคยตีพิมพ์อยู่      อา......  คิดออกแล้ว    การ์ตูนใง   ถ้าไม่มีงานเล่นดนตรี  ตูเขียนการ์ตูนเอาก็ได้ฟะ.........คิดได้ดังนั้น  ผมก็เริ่มลงมือคิดพล๊อตเรื่อง  เอ.....   เอาเรื่องอะไรดี   เขียน “  chilliman.....”  ภาค 2  ดีมั๊ยนะ     ไม่เอาดีกว่า  ผมไม่ชอบทำอะไรที่ซ้ำๆเดิมๆ   เอาเรื่องใหม่ดีกว่า     ..................... ผมนั่งครุ่นคิดแนวการ์ตูนที่จะเขียนอยู่สักพัก  หยิบเอาหนังสือการ์ตูนที่ผมเคยได้รับการตีพิมพ์มาเปิด    อ๊ะ......   จำได้แล้ว  สมัยตอนที่การ์ตูนผมได้รับการตีพิมพ์  จำได้ว่า  มีจดหมายที่เขียนเข้ามาติชมการ์ตูนของผม   ที่ชมก็ชมซะผมตัวลอย  แต่มันก็มีน้อย  แต่ที่ได้รับมากที่สุดเลยคือคำติ  โดนแฟนหนังสือเขียนมาด่าซะมากกว่า  จะอะไรซะอีกล่ะ   ก็ บ.ก.  วัฒน์นั่นแหละ   เล่นอวดสรรพคุณโฆษณาของผมซะดิบดี  คนอ่านก็เลยพลอยคาดหวังว่าผลงานของผมจะเลิศสะแมนแตน  แต่เอาเข้าจริง  การ์ตูนของผม มันไม่ได้เลิศขนาดนั้น  ก็เลยโดนผู้อ่านเขียนมาต่อว่า  ว่าไม่เห็นจะดีเลย  เขียนก็เหมือนเขียนแบบรวกๆ........  (    เออ..... ขอนอกเรื่องนิด   ผมว่าคนไทยเรานี่   คุณจะมาดูถูก  มาทำชุ่ยๆไม่ได้นา  จะทำอะไรลงไปให้เค้า  อย่าคิดว่าเค้าไม่มีสมองเชียว  ไม่ว่าจะเรื่องการเมือง  การมุ้ง  การเมา เพลง  ข่าว  ฯลฯ   เค้าคิดเองได้ว่าอันใหนดี  อันใหนไม่ดีนะคุณ   ไม่จำเป็นที่เราจะต้องไปตัดสินแทนเค้าก็ได้นะ  เค้ารู้แล้วน่า.....   เค้ารู้.........   )     ด่ามาซะเปิง  เล่นเอาผมหมดความมั่นใจไปหลายขีดทีเดียว   ผมก็เลยตั้งใจไว้ว่า  ถ้าเขียนการ์ตูนเรื่องใหม่  จะต้องให้โดนด่าน้อยที่สุดให้ได้.............  นั่นจึงเป็นที่มาของพล็อตเรื่องของการ์ตูนที่ผมจะเขียน (    พลิกวิกิฤต ให้เป็นโอกาสซะเลย........  )     การ์ตูนเรื่องนี้   ผมจะให้พระเอกเป็นนักเขียนการ์ตูนหน้าใหม่ไฟแรง  ที่เขียนการ์ตูนไปแล้วเรื่องนึง  แต่ฝีมือก็ยังไม่พัฒนา  โดนแฟนหนังสือต่อว่ากันมาเยอะ  (    .....เหมือนใครหว่า......   )    ทำให้เมื่อเขาจะเขียนการ์ตูนเรื่องที่สอง  บ.ก จึงต้องกดดันให้เค้าเขียนให้ดีกว่าเดิมให้ได้  และปัญหาที่นักเขียนการ์ตูนคนนี้ยังบกพร่องอยู่  ก็คือด้านลายเส้น  ที่มันยังไม่เป็นธรรมชาติ  บ.ก จึงได้แนะนำให้รู้จักกับหัวปากกา  ที่นักเขียนการ์ตูนมืออาชีพที่ญี่ปุ่นเค้าใช้กัน  นั่นคือหัวปากกา  G pen   ซึ่งดีกว่าหัวปากกาคอแร้งทั่วไป  และจะทำให้นักเขียนคนนี้เขียนลายเส้นได้ดีขึ้น   แต่ด้วยความที่ สมัยนั้น หัวปากกา G pen ยังไม่เป็นที่รู้จักของนักเขียนการ์ตูนไทยเท่าใหร่    ทำให้การหาซื้อนั้นหาได้ยากมาก   จนทำให้นักเขียนคนนี้  เกิดอาการท้อใจหลังจากที่หาซื้อมากี่ร้านก็ไม่เจอซักที    แต่ก่อนที่เค้าจะตัดใจจากมัน  โชคชะตา  ก็ได้กำหนดให้พบกับชายลึกลับผู้หนึ่ง  ซึ่งบอกกับเค้า  มันยังมีปากกาที่ดีกว่าปากกา G pen      นั่นคือปากกา D pen  ซึ่งเป็นหัวปากกาในตำนาน  ถ้าได้ลองเขียนแล้วจะรู้เองว่ามันเป็นอย่างไร  จากนั้นชายลึกลับก็มอบหัวปากกา D pen  ให้กับนักเขียนการ์ตูนคนนี้ไว้    และเมื่อเค้าได้ลองนำมันมาเขียนการ์ตูนที่บ้าน   ก็ปรากฎว่า  เป็นอย่างที่ชายลึกลับบอกจริงๆ  ลายเส้นของเค้า พริ้วใหวอย่างไม่น่าเชื่อ    จากนั้นเค้าก็เริ่มคิดพล๊อดเรื่องการ์ตูน  มันออกมาเป็นแนวซุปเปอร์ฮีโร่  มีพระเอกเป็นยอดมนุษย์ มีปีศาจ  สัตว์ร้ายต่างๆนาๆ   เค้าทำสตอรี่บอร์ด  พล็อตเรื่อง  และคาแร็กเตอร์ตัวละคร   ไปนำเสนอกับ บ.ก  อีกครั้ง  และก็ได้รับการยอมรับจาก บ.ก  ในเรื่องของลายเส้น  แต่ บ.ก  ก็มีคอมเม็นท์เพิ่มเติม  ว่าต้องการให้ปีศาจ  มันดูโหดเหี้ยมและเลวร้ายยิ่งกว่านี้  ทำให้เค้าต้องกลับมาวาดคาแร็กเตอร์ปีศาจตัวใหม่ ซึ่งเลวร้ายยิ่งกว่าเดิม  และไม่มีจุดอ่อนใดๆ  เค้าเขียนมันตัวแล้วตัวเล่า  ด้วยความสนุก  โดยที่หารู้ไม่ว่า  ตัวการ์ตูนที่เค้าวาดขึ้นนั้น  มันได้มีตัวตนขึ้นมาจริงๆในโลกที่เค้าอยู่แล้ว   และกำลังออกไล่ล่าฆ่าผู้คนตามพล็อตเรื่องที่เค้าเขียนไว้จริงๆ..!?
               .................เนี่ย  พล็อตเรื่องของผมก็ประมาณเนี๊ยะ (   นักเขียนการ์ตูนท่านใด  อยากเอาไปเขียนก็ได้นะจ๊ะ   ไม่ว่ากัน   เพราะปัจจุบัน  ผมก็ยังไม่ได้เขียนเรื่องนี้ซะที......  มันมีเหตุผลน่ะ  เดี๋ยวเล่าให้ฟัง......)     จากนั้น  ผมก็เริ่มทำสตอรี่บอร์ด  เนื้อเรื่อง  และออกแบบคาแร็กเตอร์ตัวละครทันที    ผลจากการเสพยาบ้า  ทำให้ผมทำงานไปด้วยความสนุกสนาน  ไอเดียต่างๆ  ผุดขึ้นมาลูกแล้วลูกเล่า  ในเวลาไม่นาน  การ์ตูนเรื่องนี้ของผม  ก็เสร็จพร้อมสู่ขั้นตอนนำเสนอ    ผมตั้งชื่อเรื่องนี้ว่า  D pen  หรือย่อมาจาก  Dangerous pen  หรือที่แปลว่า  ปากกาอันตราย   อ้อ.......   ลืมบอกไป  ผมให้พระเอกเรื่องนี้  ชื่อว่าซีม่าด้วยล่ะ   เผื่อวันนึง  ซีม่าเค้าโชคร้ายได้มาอ่าน  เค้าจะได้รู้ว่า  เค้าสำคัญสำหรับผมเสมอ    (   อูแหวะ......เลี่ยนซะ........แต่ก็จริงง่ะ ผมหวังอย่างนี้จริงๆ  ......  )   ผมเก็บอุปกรณ์  แล้วล้มตัวลงนอนด้วยความเมื่อยล้า   ทำไมนะ  แค่ผมใช้สมองคิดงานแค่นี้   มันทำให้ผมรู้สึกอ่อนเพลียเหลือเกิน  เหนื่อยเหมือนเดินมา 10 กิโลซะอย่างนั้น    สงสัยต้องใช้ยาบ้าเข้าช่วยซักหน่อยแล้ว    ว่าแล้ว  ผมก็ควักเงินที่มีกระมิดกระเหม่เต็มทีให้บอมไปชนของมาให้ผมอีกรอบ.................
                 .........................วันรุ่งขึ้น  ผมอาบน้ำแต่งตัว  ตั้งแต่เช้า  เตรียมงานที่จะไปนำเสนอ   แล้วขึ้นรถไปที่สำนักพิมพ์     ผมได้พบกับ บ.ก วัฒน์ อีกครั้ง   หนนี้ แกทักว่าทำไมผมดูโทรมจัง  ผอมดำไปหมด  ไม่เหมือนกับเจอกันครั้งที่แล้ว   ผมก็ได้แต่ตอบไปเลี่ยงๆ   ว่าผมทำงานกลางคืนเลยนอนไม่ค่อยจะพอน่ะพี่   ไปน้ำขุ่นๆ  ไปเรื่อย    ผมนำงานที่เตรียมมา  ให้แกดู  แล้วเล่าถึงคอนเส็ปต์ต่างๆ  โครงเรื่อง ฯลฯ   และก็เป็นที่น่ายินดี  ที่พี่วัฒน์ก็ดูจะถูกใจผลงานของผมอยู่ไม่น้อย   (   ใจง่ายจังแฮะ พี่วัฒน์นี่เนาะ..... )     แต่แกขอเปลี่ยนชื่อเรื่องนิดหน่อย   เป็น  D pen เหมือนเดิมนั่นแหละ   แต่ความหมายของคำว่า D นั้น   เปลี่ยนจาก Dangerous  มาเป็น  Dream  pen (  ปากกาแห่งความฝัน...)  แทน    แกบอกว่าถ้าเกิดมีปากกาแบบนี้ ขึ้นมาจริงๆ  ความเลวร้ายคงไม่ได้เกิดมาจากปากกา  แต่น่าจะเป็นคนใช้ปากกามากกว่า  อยู่ที่ว่าจะเขียนให้โลกนี้สวยงามหรือเลวร้ายเท่านั้นเอง   .................     โอ้ ......พระเจ้า....   มันช่างเป็นชื่อที่ถูกใจผมจริงๆ   อีกอย่างเมื่อฟังแล้ว  มันดูสบายใจมากกว่าเดิมเยอะเลย     ผมตกลงตามนั้น.........
    .............หลังจากนั้น  ก็มาถึงขั้นตอนการเจรจา  หนนี้  ไม่เหมือนกับครั้งก่อน  ครั้งนี้  ผมกำลังจะก้าวเข้าสู่ การเป็นนักเขียนประจำ   พี่วัฒน์ให้ผมไปทำสตอรี่บอร์ดทั้งหมดของเร
comment33:.............หลังจากนั้น  ก็มาถึงขั้นตอนการเจรจา  หนนี้  ไม่เหมือนกับครั้งก่อน  ครั้งนี้  ผมกำลังจะก้าวเข้าสู่ การเป็นนักเขียนประจำ   พี่วัฒน์ให้ผมไปทำสตอรี่บอร์ดทั้งหมดของเรื่องนี้มาก่อน  โดยที่ยังไม่ต้องวาดจริงๆ  จากนั้นให้นำมาเสนอแกอีกที  แต่ครั้งนี้ ผมจะได้เงินล่วงหน้าไปก่อนเลย  จากนั้นก็ค่อยไปเขียนต้นฉบับจริงส่งมาอีกที   โห.....แจ๋วเลยพี่   ผมตอบตกลงโดยไม่ต้องคิด   ก่อนกลับ พี่วัฒน์ให้ลายสกรีนโทน  ซึ่งเป็นอุปกรณ์อย่างหนึ่งในการเขียนการ์ตูนมาหลายแผ่น  เพื่อให้ผมนำมาใช้ในการสร้างสรรที่ดีขึ้นต่อไป  ผมลาพี่วัฒน์  แล้วนั่งรถกลับบ้านด้วยความเป็นสุข   เห็นมั๊ยล่ะ   ถึงแม้ผมจะเจอแต่สิ่งเลวร้ายในช่วงนี้  แต่สวรรค์ ก็ยังมีทางออกให้ผมเสมอ   ผมคิดในใจ  หารู้ไม่ว่า  เปล่าเลย  นรกต่างหาก  ที่กำลังเล่นสนุกอยู่กับผม.....................
                  .................ผมกลับมาถึงห้อง  ยังไม่ทันเปิดประตูเข้าไป   ก็ได้ยินเสียงคนเอะอะ  เอ็ดตะโรมาจากในห้อง  พอเคาะประตู  เปิดเข้าไป  ก็พบกับเด็กหนุ่มวัยรุ่นสองคน  กำลังนั่งอยู่กับบอมกับคุณเป้  หมูกับต้นนั่นเอง  สองคนนี้  เป็นเด็กหนุ่มที่ชื่นชอบและศรัทธาการเล่นดนตรีของผมมานานแล้ว  โดยเฉพาะต้น  ถึงขั้นฝากตัวขอเป็นลูกศิษย์ผมเลยทีเดียว  หมูบอกว่า วันนี้แวะมาหาผม  แต่ผมไม่อยู่  ก็เลยนั่งคอยอยู่กับต้นเนี่ยแหละ  เพราะเห็นบอมบอกว่าเดี๋ยวผมก็กลับมา    ผมทักทายทั้งคู่อย่างเป็นกันเอง   ก่อนที่จะเอาสัมภาระเข้ามาเก็บ  ถามไถ่  สารทุกข์สุกดิบกันไป   วันนี้   ผมรู้สึกมีความสุขเป็นสามเด้ง   อย่างแรก  การ์ตูนผมผ่าน   อย่างที่สองน่ะเหรอ......   กีตาร์ครับ    วันนี้ต้นเอากีตาร์มา   ทำให้ผมซึ่งไม่ได้แตะกีตาร์มานานดีใจจนเนื้อเต้น ต้นมาให้ผมสอนกีตาร์ให้นั่นเอง    ยังไม่พอครับ   อย่างที่สาม  ระหว่างที่คุยกันไป  ต้นก็ควักเอายาบ้า ที่ใส่ในหลอดกาแฟมาสามเม็ด    เฮ้ย.......    รู้ใจนี่หว่า   กำลังกลุ้มอยู่เลย  ว่าจะเอาเงินที่ใหนไปซื้อดี     แล้วนี่ ต้นเล่นยาด้วยเหรอ.......    นิดหน่อยพี่   ต้นบอก   แต่จากการที่เห็นต้นลอกฟลอยด์   ผมว่านี่มันไม่นิดหน่อยแล้ว   เข้าขั้นเซียนเลยนี่หว่า   ผมแซว    ผมแนะนำต้นกับหมูให้บอมกับคุณเป้รู้จัก  ก่อนที่ต้นจะชวนบอมกับคุณเป้มาแจมยาบ้าด้วยกัน   ก่อนที่จะหันไปชวนหมู   แต่หมูปฏิเสฐ      อ้าว.......  ทำไมล่ะหมู   กลัวไม่พอเหรอ   ผมถาม   หมูบอกว่า มันเล่นยาบ้าไม่เป็น    เฮ๊ย.....จริงดิ     เออ......ดีเหมือนกัน  จะได้ไม่เปลือง  ผมคิดในใจ  แต่ปากก็บอกว่า  ดีแล้ว  หมูไม่เล่นน่ะดีแล้ว  จะได้ไม่รั่วอย่างพี่   แล้วเสียงฮาก็ดังมาจากวงเสพยาบ้าของเรา   บอมแซวผมว่าพี่มดเค้าเริ่มหลอนแล้ว   ผมก็เฮฮาไปด้วยเสพยาไปด้วย  บรรยากาศรื่นเริงกันเป็นระยะๆ.......................................
                          ............................ค่ำแล้ว   บอมกับคุณเป้ขอยืมเงินที่เหลืออยู่นิดหน่อยของผมไปทำงาน   หมูกับต้นก็กลับไปแล้ว   คงเหลือแต่กีตาร์  ที่ผมขอยืมต้นเอาไว้    ผมไล่สเกล โซโล่เพลงที่ชอบ  ยิ่งเล่นก็ยิ่งมันส์    แต่ตอนนี้  รู้สึกนิ้วผมจะเริ่มแข็งนิดหน่อยแล้ว   เพราะไม่ได้จับกีตาร์มานาน    สักพัก  เสียงโทรศัพท์ก็ดังขึ้น   พี่สาวของครรชิตนั่นเอง   โทรมาบอกข่าวเรื่องครรชิต  ว่าตอนนี้  ครรชิตอาจจะต้องถูกจำคุกไปก่อน  จนกว่าจะวิ่งเต้นเรื่องอะไรได้บ้าง   ถ้าเป็นไปได้  ฝากผมไปเยี่ยมครรชิตบ้าง  เพราะพี่สาวของครรชิตอยู่ต่างจังหวัด  ไม่สามารถจะหยุดงานได้บ่อยมากนัก  เลยฝากให้ผมช่วยดูแลเรื่องครรชิตด้วย    ผมรับปาก  แต่ก็ไม่รู้ว่าจะทำได้อย่างที่พูดหรือเปล่า   เพราะภาพที่เห็นครรชิตอยู่ในคุก  มันยังคงฝังใจผมอยู่  และผมก็ไม่อยากเห็นภาพอย่างนั้นอีกแล้ว   พี่สาวของครรชิต  ไว้ใจผมโดยที่ไม่รู้ว่า  ผมก็เป็นไอ้ขี้ยาคนหนึ่งเหมือนกัน....และผมคนนี้แหล่ะ ที่มีส่วนทำให้น้องของเค้าติดยาและติดคุก.......ไอ้เลวเอ๊ย  ผมเกลียดตัวเองซะมัด..... 
      ....ผมวางสายจากพี่สาวของครรชิต   ก่อนที่จะนั่งคิดอะไรไปเรี่อยเปื่อย    ตอนนี้  โทรทัศน์  ผมก็ไม่มีแล้ว   ก็เลยไม่รู้จะหาทางคลายเครียดได้อย่างไร   สิ่งที่ผมพอมีไว้ดับทุกข์ ก็คือวิทยุเครื่องนึง  ผมเปิดวิทยุฟังเพลงไปเรื่อย   ทันใดนั้น  เสียงเหมือนคนกระทืบเท้าก็ดังมาจากห้องข้างบน   .......ตึง....!!!!!    เล่นเอาผมที่กำลังนอนฟังเพลงเพลินสะดุ้งพรวด   ตกใจสิครับ  ถามได้........   เอ๊ย     มันทำอะไรกันวะ  ไม่เกรงใจห้องข้างล่างบ้างเลย    ผมสบถ   ก่อนที่จะล้มตัวลงนอนต่อ.........    “    เดี๋ยวเจอกูแน่    ไอ้zzzzz.......!!.....”        “.............!!??....”    เสียงที่ได้ยินเต็มสองหู   ทำให้ผมสะดุ้งพรวดขึ้นมาอีกครั้ง     ผมจำได้    เสียงไอ้นี่อีกแล้ว   ผมรีบปิดวิทยุ   มองหาต้นตอของเสียงที่ผมจำได้แม่น  ที่มันเคยแซวผมตอนที่เคยช่วยตัวเองอยู่      เสียงมันเงียบไปแล้ว  ผมใจเต้นแรง    หรือว่าเราหูแว่วอีกแล้ววะ........   ผมเริ่มมีความรู้สึกกลัวและไม่ค่อยสบายใจขึ้นมาซะแล้ว   ถ้าหูแว่ว  มันจะแว่วชัดเจนอย่างนี้เลยหรือ  ตั้งคำถามกับตัวเองอยู่ในใจ   เอาน่า......     เราคงหลอนไปเองนั่นแหละ   แต่นาทีนี้  จะให้นอน  ผมก็นอนไม่หลับแล้ว  เลยลุกขึ้นมานั่งเขียนสตอรี่บอร์ดการ์ตูน  และออกแบบคาแร็กเตอร์การ์ตูนดีกว่า.....
                     .................ผมหลับไปตั้งแต่เมื่อไหร่ไม่รู้    ตื่นขึ้นมาอีกที   เพราะได้ยินเสียงเคาะประตู   บอมกับคุณเป้นั่นเอง    วันนี้  คุณเป้ซื้อใข่กับปลากระป๋องมาให้ผมด้วย    เราทำกับข้าวกินกันอย่างง่ายๆ   ปลากระป๋อง  กับใข่เจียว
 อาหารพื้นๆ   แต่วันนี้  ผมถือว่ามันเป็นอาหารชั้นเหลา  สำหรับผมเลยทีเดียว   เพราะผมไม่ได้กินข้าวมาตั้งแต่เมื่อวาน อาหารวันนี้จึงอร่อยเป็นพิเศษ........    วันนี้  บอมมียาบ้ามา 2 – 3 เม็ด     เราจึงล้อมวงกันเล่นยาบ้ากันเป็นการปิดท้ายอาหารมื้อนี้..........     แต่ให้ตายเหอะ   ยาแค่นี้  มันไม่ค่อยจะทำให้ผมดีดได้เลย   ผมอยากเล่นยาอีก  เห็นเรือของบอมยังพอมียาอยู่นิดหน่อย   ผมจึงเอ่ยปากขอบอมเล่นยาที่เหลือนั่น      ทั้งๆที่บอมเองก็พึ่งเสพไปได้ไม่เท่าใหร่  แต่ก็ต้องจำยอมยกที่เหลือนั้นให้ผมเล่น  อาจจะเกรงใจที่ผมเป็นเจ้าของห้องด้วยกระมัง    แต่แว่บหนึ่ง  ผมสังเกตุเห็นแววตาของบอม  ส่ออาการว่าเคืองอย่างเห็นได้ชัด    บอมก็คงไม่ดีดเหมือนกัน   แต่......   เอาน่า   ขอพี่ก่อนละกัน   เดี๋ยวมีตังค์ เดี๋ยวพี่ใช้ให้   ผมคิดในใจ     แต่จนแล้วจนรอด   ผมก็ไม่รู้สึกดีดซะที ยามันน้อยไปง่ะ  ไม่รู้จะทำใง  เงินก็ไม่ค่อยมีแล้ว    เหลียวมองดูหลอดที่เราพันไว้เสพยาบ้ากันประจำ   มองเข้าไปในหลอด   มันมีกากของยาบ้าที่แห้งกลายเป็นผงหลังจากที่มันระเหยเป็นควันแห้งกรังเกาะอยู่เกือบเต็มหลอด       ผมถามบอมว่า  นี่มันคืออะไร   บอมบอกว่า  มันเรียกว่า  “   ขี้ยา.....”   น่ะพี่      อ้าว......   ทำไมเรียกอย่างนั้น   ก็มันเป็นกากของควันที่เราเสพเข้าไปเนี่ยแหละ   เหมือนเศษขี้ฝุ่นที่ตกตะกอน  หลังจากที่เรากรองน้ำแล้วนั่นแหละพี่    บอมบอกผม     ผมฟังอย่างสนใจ   ยกหลอดขึ้นมาส่องดูข้างในหลอด    เหมือนบอมจะรู้ใจผม    เลยบอกว่า  จริงๆ   ขี้ยาที่เหลือเนี่ย   มันก็พอเอามาเสพได้อีกนะพี่   แต่เค้าไม่ค่อยจะเอามาเสพกัน   เพราะว่านี่มันเป็นกากของยาบ้าล้วนๆ   สารพิษต่างๆ  จะตกค้างอยู่ในขี้ยานี้หมด   ใครขืนเสพเข้าไปมากๆ   มันจะทำให้เป็นบ้าเอาได้นะพี่   เค้าก็เลยไม่เล่นกัน ..........    แต่ถ้าพี่ยังไม่ดีดจะลองเล่นดูก็ได้นะ    มันก็ยังพอมีตัวยาหลงเหลืออยู่นิดหน่อยนั่นแหละ..............     เออแฮะ.....    น่าสนใจว่ะ    งั้นพี่ขอลองดูหน่อย........    ความตะกละของผมเริ่มเอาชนะข้อเสียที่บอมบอกผมเสียแล้ว     เมื่อบอมเห็นท่าว่าจะขัดผมไม่ได้    ก็เลยหันไปหยิบไม้กวาดที่อยู่ริมห้อง  เด็ดก้านยาวของไม้กวาดมาหนึ่งก้าน   หักส่วนรากฝอยทิ้งจนเหลือแต่ก้านไม้กวาด   จากนั้นก็เอาก้านนั้นแทงเข้าไปในหลอด   เศษขี้ยาที่เหลือ  ค่อยๆร่วงลงมาเป็นผงสีขาวหม่นๆ   ตกลงมาในเรือที่ผมเตรียมไว้รองรับอยู่จนหมด   ผมมองดูขี้ยาที่อยู่ในหลอดนั้นอีกครั้ง   มันคล้ายๆเป็นผงแป้งยาสีฟันยี่ห้อวิเศษนิยมนะ  (    เด็กสมัยนี้   จะรู้จักหรือเปล่าน้อ   ถ้าไม่รู้   ลองถามคุณย่าคุณยายดูเอาก็แล้วกัน  สมัยก่อนเค้านิยมใช้กันจริงๆนะ........   )      เอาเถอะ   มันจะเรียกว่าอะไรก็ช่าง   จะทำให้เป็นบ้า  ผมก็ไม่กลัว    ผมจัดแจงเอาไฟแช็กลนที่ไต้เรือ  ผงสีขาวค่อยๆละลายกลายเป็นน้ำสีดำ  และระเหยกลายมาเป็นควันอีกครั้ง   เสียแต่ว่า  หนนี้   น้ำสีดำมันจะละลายเร็วกว่าเดิมมาก  ผมต้องรีบสูดควันเข้าไปจนหมด     อาห์.........    ไม่เลวแฮะ     ยังคงมีกลิ่นและรสชาติของยาบ้าอยู่   ถึงมันจะออกเหม็นไหม้มากกว่าเดิมไปหน่อย  แต่มันก็พอจะทำให้ผมหายเสี้ยนยาไปได้บ้าง     .......   ผมกลั้นลมหายใจ  กักเก็บควันนั้นไว้ให้นานที่สุด  ก่อนที่จะค่อยๆพ่นมันออกมาอย่างช้าๆ......        บอมถามผมว่าเป็นใงบ้างพี่     เออ.......  พอใช้ได้เหมือนกันว่ะ   ผมบอก  ก่อนที่จะลุกขึ้นมาออกแบบคาแร็กเตอร์การ์ตูนต่อ    ส่วนบอมกับคุณเป้ก็นั่งคุยสัพเพเหระกันไปเรื่อยเปื่อย......
comment34:...............   ผมง่วนอยู่กับการออกแบบตัวการ์ตูนอย่างสนุกสนานอยู่คนเดียว  จนค่ำเมื่อใหร่ไม่รู้ตัว     อาห์....   เสร็จแล้ว   ผมเอาผลงานนั้นขึ้นมาเชยชม   มันเป็นรูปพระเอกที่ชื่อ ซีม่า  กับปีศาจหน้าตาน่าเกลียดน่ากลัวอีกสามตัว   ผมตั้งชื่อมันทั้งสามว่า   ตัญหา....  ราคะ.......   โลกีย์......   เอาชื่อที่ฟังดูก็รู้ได้ทันทีว่า   มันเป็นสิ่งเลวร้ายแน่นอน....   หันกลับไปว่าจะเอาให้บอมกับคุณเป้ดูซะหน่อย      อ้าว........   หลับกันไปทั้งคู่แล้ว   มองออกไปข้างนอก  ก็พบว่ามืดแล้วนี่หว่า     กี่โมงแล้วเนี่ย   โหย.....   จะตีสามแล้ว   เห็นที   เราคงต้องนอนบ้างแล้ว    แต่กว่าผมจะลุกออกจากเก้าอี้ได้   ก็เล่นเอาเหนื่อย  จากการที่นั่งอยู่นาน  ทำให้ขาผมเป็นตะคริว   แล้วไม่รู้ว่า  เรี่ยวแรงผมหายไปใหนหมดก็ไม่รู้     มันเมื่อยมันล้าไปหมดทั้งตัว    กว่าจะล้มตัวลงนอนได้   ก็แทบแย่เหมือนกัน.............   ระหว่างที่ผมเคลิ้มๆ   จะหลับแหล่   ไม่หลับแหล่   พลัน.......หูผมก็ได้ยินเสียงอะไรบางอย่างจากห้องข้างบน    มันเป็นเสียง  คล้ายคนห้อยพวงกุญแจ  แล้วเดินวนไปวนมาอยู่บนห้อง   แกร๊งๆ  ตึงๆ   เสียงลูกกุญแจดังกระทบกัน  สลับกับเสียงคนเดินกระทืบเท้าลงมา   ..........ใจผมเต้นระทึก    มันอีกแล้ว     ไอ้ผู้ชายคนเดิมแน่ๆ     ผมรู้สึกหวั่นใจยังใงไม่รู้   ตั้งคำถามกับตัวเองในใจ   ว่าทำไมป่านนี้  มันยังไม่หลับไม่นอน มันเป็นใคร  และมันกำลังต้องการอะไรกันแน่  และไม่ว่าผมจะทำอะไร   ดูเหมือนมันจะรู้การเคลื่อนใหวของผมตลอด  แต่ผมก็พยามปลอบใจตัวเองว่า   อาจเป็นเพราะผมหูแว่วไปเองก็ได้    คงไม่มีอะไรน่า     แต่เพื่อความสบายใจ  ผมลุกขึ้นไปปิดไฟก่อนดีกว่า.............
                        ..................ห้องทั้งห้อง  ถูกปกคลุมด้วยความมืด   ผมพยามข่มใจหลับตานอน  พยามไม่สนใจกับเสียงพวงกุญแจดังกระทบกัน     สักพัก  ผมได้ยินเสียงคนคุยกันดังลงมาจากห้องข้างบน   มีทั้งผู้ชายและผู้หญิง......   มันคุยกันเรื่องอะไรนะ    ผมพยามเงี่ยหูฟัง..........     มันเป็นยังใง.........    ดูดยาบ้าว่ะ   ไอ้zzzz  นี่ดีเหมือนกันว่ะ  หึหึๆๆๆๆ..........!!!    ผมลุกพรวดขึ้นมาทันที   มะ....   มันพูดถึงเรานี่หว่า   แล้วมันรู้ได้ใง  ว่าเราเสพยาบ้า  มันเป็นใคร   ตำรวจเรอะ...........  สารพันคำถามที่วิ่งเข้ามาในสมองผม    หรือว่าเสียงกุญแจที่ผมได้ยิน   มันจะเป็นเสียงกุญแจมือ........!!!!???      ผมหลับไม่ลงแล้ว   หยัดกายลุกขึ้นนั่งกอดเข่าตัวเองอยู่ริมห้อง   รู้สึกกลัวอย่างไม่เคยเป็นมาก่อน  เหงื่อแตกพลั่ก  ใจเต้นแรง...........   ระหว่างที่ผมกำลังนั่งครุ่นคิดในใจอะไรอยู่นั้น    ทันได......  สายตาก็เหลือบไปเห็นเงาตะคุ่มๆ   ของใครก็ไม่รู้อยู่ริมห้อง........  ขนผมลุกทั้งตัว   นะ..... นั่นใคร   พยามเพ่งสายตาฝ่าความมืด  มองไปที่  บอมกับคุณเป้ที่นอนอยู่ข้างๆ   ทั้งคู่ยังนอนหลับใหลไม่รู้เรื่อง    อ้าว.......    ยังนอนอยู่นี่หว่า     ละ.......  แล้วนั่น มันใครกันวะ.......  ผมพยามเพ่งมองไปที่มุมห้องนั้นอีกที     เงาตะคุ่มๆ   ค่อยๆ  หยัดกายยืนขึ้นอย่างช้าๆ    ร่างสูงใหญ่นั้น   ทำให้ผมใจเต้นไม่เป็นส่ำ   และเมื่อแสงไฟหน้ารถที่วิ่งอยู่ตรงถนนชั้นล่าง   สาดไฟผ่านหน้าต่างลอดเข้าไปกระทบกับร่างนั้น......
................ ภาพที่ผมเห็นทำให้ผมตกใจแทบช๊อค  ..........โลกีย์....!!!!!! นั่นมันโลกีย์.... ปีศาจร้ายที่ผมเพิ่งจินตนาการ   วาดมันออกมาเมื่อช่วงเย็นนี่หว่า   เฮ้ย......มันเป็นไปไม่ได้   มันจะกลายเป็นตัวจริงอย่างในการ์ตูนที่ผมจะเขียนได้อย่างไร.........   เสียงมันหัวเราะออกมา  หึหึๆๆๆๆๆ.........   ก่อนที่เยี่ยวผมจะแตก   ผมรวบรวมแรงกำลัง ที่แทบจะไม่เหลือแล้ว  ลุกขึ้นไปเปิดไฟทันที.........     แชะ......เสียงไฟถูกเปิดดังขึ้น   ห้องทั้งห้อง  กลับมาอยู่ในความสว่างอีกครั้ง  ผมมองไปที่มุมห้องอีกครั้ง...........    ไม่มีแล้ว..    ผมไม่เห็นอะไรเลยนอกจากกองเสื้อผ้าที่ยังไม่ได้ซักกองอยู่     ผมค่อยๆตั้งสติ เสียงหายใจผมหอบแฮ่ก แฮ่ก ยังดังไม่หยุด  ผมยกมือขึ้นปาดเหงื่อที่ใหลซึมเต็มหน้า นึกถึงภาพเมื่อกี้อีกครั้ง.......    ไม่นะ.....    ผมไม่ได้ตาฝาด     มันเป็นโลกีย์  ตัวการ์ตูนที่ผมวาดไปจริงๆ    มันจะเป็นไปได้อย่างไร   นี่ชีวิตจริง  ไม่ใช่การ์ตูนนะ    มันจะมีตัวตนจริงได้ยังไง........   หรือว่า  .......เราคงตาฝาดไปเอง  คงไม่มีอะไรหรอกน่า    เราอาจจะเห็นภาพหลอนไปก็ได้  ผมพยามปลอบใจตัวเอง   นั่งตั้งสติอยู่สักพัก  ก่อนจะล้มตัวลงนอนไปอีกครั้งด้วยความอ่อนล้า   แต่หนนี้  ผมไม่ได้ปิดไฟแล้ว.....  ผมเปิดไฟนอนทั้งอย่างนั้น   กลัวจะเห็นอะไรเข้าอีก...........
                         ..................ผมตื่นมาอีกครั้ง  ประมาณบ่ายสอง   บอมกับคุณเป้ไม่อยู่แล้ว   คงจะออกไปทำงานกัน  ผมค่อยๆ  งัวเงีย  ตื่นขึ้นมา   ..........หิวจัง  หิวข้าว   มองไปนอกห้องเห็นหม้อหุงข้าวที่ยังไม่ได้ล้างกองอยู่กับกระทะไฟฟ้า     กับกองจานชามกองใหญ่     ผมลุกขึ้นไปสำรวจ   ว่าพอจะมีอะไรเหลือพอกินได้บ้าง........   ไม่มีเลย   ผมคงต้องอดข้าวในวันนี้    เพราะเงินที่เหลืออยู่  ผมจำเป็นต้องเก็บไว้   จ่ายค่าห้อง   เพราะนี่ก็ใกล้สิ้นเดือนแล้ว    เอาน่า.......  รอบอมกับคุณเป้กลับมา   อาจจะมีอะไรติดไม้ติดมือมากินมั่งล่ะ......   ผมคิด  ก่อนที่จะเอาปากจ่อเข้าไปที่ก๊อกน้ำ  เปิดน้ำประปากินรองท้องไปก่อน    แหวะ....   มันมีกลิ่นคลอรีนด้วยง่ะ   กินไม่ค่อยลง    แต่ก็จำต้องฝืนกินเข้าไปประทังความหิว     ผมกลับมาที่โต๊ะเขียนการ์ตูน   เปิดดูคาแร็กเตอร์ตัวละครที่ผมออกแบบ   โดยเฉพาะโลกีย์    หน้าตามันก็ยังเหมือนเมื่อวาน  แต่วันนี้  ผมรู้สึกว่ามันน่ากลัวอย่างไรบอกไม่ถูก........     นะ  เล่นซะกูประสาทหลอนเลย.......       วันนี้   ผมตั้งใจจะเขียนสคริปต์ของเรื่อง  เขียนสตอรี่บอร์ดของเรื่อง    แต่จนแล้วจนรอด   ผมก็คิดอะไรไม่ออก   หัวตื้อไปหมด   อาจจะเป็นเพราะผมหิว  และไม่ได้เสพยาบ้าเป็นแน่   เอาใงดีวะ.....   เราเอาเงินค่าห้องไปกินข้าวก่อนดีกว่ามั้ง   หิวจนจะกินควายได้ทั้งตัวอยู่แล้ว   เรื่องค่าห้องถ้าไม่พอ  เดี๋ยวค่อยยืมคุณโย่งมันก็ได้    เอาวะ ตกลงตามนี้แล้วกัน   ผมลุกไปหยิบเงินในกระเป๋าที่แอบซ่อนไว้  ทำไมต้องซ่อนน่ะเหรอ  อ้าว.....คุณ....   มีคนอื่นเข้ามาอยู่ในห้อง  ยังไงเราก็ต้องปลอดภัยไว้ก่อน   ถึงจะไว้ใจกันแค่ใหนก็ตามเหอะ  แต่เรื่องเงินนี่  มันไม่เข้าออกใครหรอกนะ   ใช่ป่ะ.......    ผมหยิบมาทั้งกระเป๋า   ตั้งใจว่า  วันนี้  ขอกินข้าวขาหมูให้เต็มที่ซักวัน  ก่อนจะลงไปกินข้าว  ผมก็ล้างหน้าล้างตาซะหน่อย  พอเป็นพิธี  แต่ก็ยังคงไม่อาบน้ำอยู่เช่นเคย   คนอะไรก็ไม่รู้   โคตรซกมกเลย......
             .................ข้าวขาหมู  กับ เป๊ปซี่  ที่สั่งมา  หมดเรียบในพริบตา    เอิ๊ก......  อิ่ม   แหม.....  ไม่ได้อิ่มอย่างงี้มานานเท่าใหร่แล้วนะ    ตั้งแต่ตกงานมา   นี่ก็ร่วมสามเดือนเข้าไปแล้ว   ป่านนี้   ครรชิตจะเป็นใงบ้างนะ   ไม่ได้ข่าวเลย   เอาน่า   ทางบ้านเค้าคงจะช่วยกันดูแลจัดการกันอยู่ล่ะมั๊ง........    เอ.......  แต่วันนี้   เงินในกระเป๋า  มันก็เหลืออยู่เยอะเหมือนกันนะ    ถึงตอนนี้มันจะไม่พอค่าห้องแล้ว   เดี๋ยวพอถึงวันจ่ายเงิน  เราค่อยไปยืมใครก็ได้มั๊ง.......   อืมห์...  ให้ไอ้เต้ย มันไปชนของให้ซักหน่อยดีกว่า   หนนี้   ให้ยามันไปตัวนึงเลย  มันจะได้ไม่เชิดเรา   เอาวะ.......   คิดได้ดังนั้น  ผมเลยแวะไปหาไอ้เต้ยที่วินมอเตอร์ไซค์   แต่ไปถามวิน เค้าก็บอกว่ามันอยู่ในบ้าน   แต่ผมไม่รู้จักบ้านมันอ่ะ   วินก็เลยชี้ไปที่บ้านหลังหนึ่ง ซึ่งอยู่หลังวินนี่เอง   บ้านติดคลองหลังแรกนั่นแหละ  วินบอก     ผมเดินไปตามสะพานไม้ที่เป็นทางเดินไปถึงบ้านไอ้เต้ย  เข้าไปเคาะประตูเรียกมัน  ก็ได้ยินเสียงกุกกักๆ  อะไรก็ไม่รู้อยู่ข้างใน   สักพัก  มันก็ถามกลับมาว่าใคร   พอผมบอกว่าเป็นผม ก็ได้ยินเสียงมันถอนหายอย่างโล่งอก  โธ่เอ๊ย....นึกว่าใคร   ไม่นานมันก็เปิดประตู   ให้ผมเข้าไปในบ้านมัน....................
comment35:บางส่วนของการ์ตูนเรื่อง D- pen คับผม ( อ่านจากล่างไปบนนะคับ....)
comment36:บทที่สิบ - ปีศาจที่มีตัวตน
   ....................อ้าว......พี่เดียกับไอ้ดำนี่...    ผมเอ่ยทักเมื่อเปิดประตูเข้าไปพบทั้งคู่ในบ้านไอ้เต้ย รวมทั้งเด็กหนุ่มที่ผมไม่คุ้นหน้า  อีก 2 – 3 คน    พี่เดียแกเป็นคนที่รู้จักกับผมมานานแล้ว  แกเป็นนักมวยเก่า  ส่วนไอ้ดำ  เป็นน้องชายของพี่เดียอีกที  เราเคยเล่นฟุตบอลด้วยกันบ่อยๆ  ผมพึ่งรู้ว่าแกก็เล่นยาด้วยเหมือนกัน  .........อ้าว.....มด  มาชนของเหรอ   พี่เดียเอ่ยถาม  ก่อนที่จะหันไปหยิบโจ๋ที่ซ่อนอยู่หลังเสา  กับเรือที่ยังเสพยาบ้าไม่หมดจากตรงซอกฝาบ้านออกมา   ส่วนพวกที่เหลือก็ค่อยๆเอาเรือกับหลอดของแต่ละคนออกมาล้อมวงโช๊คยากันต่ออีกที  หลังจากแน่ใจว่าผมไม่ใช่ตำรวจเป็นแน่แท้....
     .........ผมแปลกใจนิดหน่อยว่าพี่เดียรู้จุดประสงค์ของผมได้อย่างไร   แกบอกว่าถ้าลองใครมาหาไอ้เต้ย   ก็ไม่พ้นให้มันไปชนของกันทั้งนั้นแหล่ะ   ว่าแต่จะเอากี่เม็ดล่ะ.......    ผมควักเงินให้ไอ้เต้ยไป 400    มันรับเงินไป  ก่อนที่จะเปิดประตูออกไปข้างนอก   พี่เดียสั่งเด็กในนั้น  ให้ไปปิดล๊อคประตูให้ดี    ดูเหมือนแกจะเป็นขาใหญ่ของเด็กพวกนี้แฮะ       .........ระหว่างที่รอของ   พี่เดียก็ชวนผมคุยไปเรื่อยเปื่อย    แกถามผมว่าเล่นยามานานหรือยัง    อ๋อ....  ไม่นานหรอกพี่   ผมตอบ   ........เฮ้ย.......    ไม่ต้องฟอร์มหรอก   พี่รู้   ว่าเราเล่นมานานแล้ว  ไอ้โย่งมันก็มาเอายากับพี่ประจำ  พวกนักดนตรี   มันหนีเรื่องพวกนี้ไม่พ้นหรอก.......  พี่เดียบอก  ก่อนที่จะหันไปโช๊คยาไปหนึ่งปื้ดเต็มๆ   แล้วส่งเรือมาให้ผม   ผมรับมา   ก่อนที่จะโช๊คเข้าไปเต็มปอดเหมือนกัน   .......เนี่ย.......  ทีหลังจะเอายา   แวะไปหาพี่ที่บ้านก็ได้  อยู่เลยบ้านไอ้เต้ยไปไม่กี่หลังเอง  แกเสนอตัว  แต่ผมบอกว่า  ผมพอรู้จักอยู่ที่นึงน่ะพี่   อยู่ฝั่งตรงข้ามนี่เอง  เดินเข้าซอยนั้น  บ้านหลังนั้นใง   ครรชิตมันเคยพาผมไปชน  ......... พี่เดียได้ฟังก็หัวเราะใหญ่    อ้าว.......  ทำไมเหรอพี่   ผมถามด้วยความสงสัย     พี่เดียบอกว่า  ไอ้บ้านนั้นน่ะนะ     มันพึ่งโดนจับไปเมื่อไม่กี่วันนี้เอง..........    เฮ๊ย......  จริงดิพี่    ก็เออสิวะ   พี่จะพูดเล่นทำไม      คำพูดของพี่เดียทำให้ผมชักเริ่มหวั่นๆ   นี่ตำรวจเค้าเริ่มเข้ามาใกล้ตัวผมเข้าไปทุกขณะแล้วเหรอนี่    ผมนึกถึงภาพของครรชิตขึ้นมาทันที   ผมยังไม่อยากเป็นแบบนั้น    ..........อ้าว.......แล้วไอ้เต้ย  มันจะไปชนของที่ใหนล่ะพี่    ผมถาม   พี่เดียเงยหน้าขึ้นมาจากเรือ  กลั้นหายใจอยู่สักพัก   ก่อนที่จะพ่นควันสีขาวเป็นโขมง....
     โธ่มด.....   คนขายยาบ้า   มันไม่ได้มีเจ้าเดียวซะเมื่อไหร่   ที่ฝั่งนู้น มันมีเป็นสิบๆเจ้า    นี้ยังไม่รวมฝั่งบ้านเรานะ   ถ้ารวม  มีหวังเป็นร้อย มันมีเยอะ   ของพรรค์นี้   อยู่ที่ว่าเราจะรู้แหล่งหรือเปล่าเท่านั้นแหละ   พี่เดียตอบ     ผมชักตกใจแฮะ  นี่มันมีเยอะขนาดนั้นเลยหรือนี่   มันใกล้ตัวเรามากกว่าที่เราคิดซะอีก   เออ...   แล้วเค้าไม่กลัวโดนตำรวจจับกันบ้างหรือใงพี่   ตำรวจเค้าก็ออกกวาดล้างกันปานนั้น   ผมเปลี่ยนจากการถามเป็นการสัมภาษณ์อย่างเป็นทางการไปซะแล้ว...............  โธ่....   มันก็เหมือนกับขายของทั่วไปนั่นแหละ  เพียงแต่ว่า  มันรวยเร็วกว่า  และขายง่ายกว่า แถมคนขายไม่ต้องจบปริญญา  ไม่ต้องมีความรู้อะไร  ไม่ต้องมีเชี่ยอะไรเลยก็ขายได้  คนขายมันก็เลยกล้าเสี่ยง   บางคนพอขายได้มีฐานะหน่อยก็เลิกขาย   แต่ก็มีน้อยมาก   ส่วนใหญ่พอเห็นได้เงินเยอะ  ได้ง่ายๆ  มนุษย์เรามันไม่รู้จักคำว่าพออยู่แล้ว   มันก็เลยตั้งหน้าตั้งตา  ขายอย่างเป็นล่ำเป็นสัน  บางคนมันก็รวยจริงๆ  มีเงินซื้อบ้าน  ซื้อรถ  แต่หารู้ไม่  ว่าถ้าโดนจับได้  ไอ้เงินที่ได้มาเอย  บ้านเอย  รถเอย   เดี๋ยวเค้าก็ยึดไปหมด   ไอ้ที่ไม่โดนยึด ก็ต้องเอาเงินมาสู้คดี  ไอ้ที่ได้มาก็หมด   เผลอๆ  ถ้าแหล่งยามันรู้ว่าเราถูกจับ  เผลอๆ  มันส่งคนเข้าไปเก็บเข้าให้   จะตายโดยไม่รู้ตัวเอาอีก............  (    สมัยที่ผมติดยาอยู่  สมัยนั้น  พันตำรวจโทด๊อกเตอร์ทักษิณ  ท่านยังไม่ได้เป็นนายกรัฐมนตรี   การกวาดล้างยาบ้ายังไม่รุนแรงเท่าใหร่    คำว่าฆ่าตัดตอน ในตอนนั้นก็เลยยังไม่เป็นที่แพร่หลายเท่าใหร่............)     ผมรู้สึกแปลกใจว่า  ทั้งๆที่พี่เดียก็รู้แล้วพี่ไม่กลัวบ้างเหรอ   ผมถาม    ...เฮ้ย.....  พี่ไม่ได้เป็นคนขายนี่หว่า  ถ้าขายเองป่านนี้  ก็รวยไปนานแล้ว  พี่ก็แค่เล่นยาไปวันๆ  แค่นั้นแหละ....   แต่ถ้าจะเอายา  พี่หาให้ได้ก็แล้วกัน........   คุยมาถึงตรงนี้  ก็พอดีได้ยินเสียงไอ้เต้ย  เรียกให้เปิดประตู   เด็กหนึ่งในนั้น  ลุกขึ้นไปเปิด   ไอ้เต้ยเดินเข้ามา   ถอดเสื้อออกแล้วคายยาที่ห่อหุ้มด้วยหลอดกาแฟออกมาจากปาก  4  เม็ด  ผมออกจะกระอักกระอ่วนใจอยู่นิดหน่อย  พลางคิดในใจว่า   เอาแล้วกู  เจอแจ็คพ็อตจากไอ้เต้ยเข้าจนได้  แต่เอาวะ   สะอิดสะเอียนนิดหน่อย  แต่ได้ยามาก็โอ  (   เค...)   อ่ะนะ......    แต่ก็อดแปลกใจไม่ได้  ว่าทำไมมียาแค่ 4 เม็ด  เพราะปกติราคามันเม็ดละ 80 ไม่ใช่เรอะ    มันน่าจะได้ 5 เม็ดนี่    ไอ้โต้งยาบอกว่า  ตอนนี้  ยามันขึ้นเป็นเม็ดละร้อยแล้วพี่   เฮ๊ย.......จริงดิ    อะไรวะ  เล่นอยู่แหม็บๆ  ขึ้นซะแล้ว  ทำอย่างกะเป็นราคาน้ำมันปี พ.ศ. 2548  ไปได้   เอาเหอะ  มันก็ขึ้นแค่ 20  บาท  จะเป็นไรไป   ผมแบ่งยาให้ไอ้เต้ยไปหนึ่งเม็ด   แล้วบอกลาพี่เดีย  แต่พอจะเดินออก  พี่เดียก็ทักว่า  ให้ซ่อนๆของหน่อย  เกิดพลาดพลั้งมาจะแย่เอานา     เออ...  ใช่   ผมลืมไปว่า  ถึงแม้  ห้องของผม  จะไม่ไกลจากวินมอเตอร์ไซค์เท่าใหร่   แต่มันก็ไกลพอ  ที่ผมจะสามารถเจอกับตำรวจเอาได้   เอาแล้วสิกู  ถึงคราวต้องหาวิธีซ่อนของแล้ว   เอ.....จะอมไว้ในปาก  ก็...แหวะ...   น้ำลายไอ้เต้ยทั้งนั้น  หรือจะเอายัดตูด เหมือนที่ไอ้คุณโย่งมันเล่าให้ฟังดี     พอเหอะ....  แค่แจ็คพ็อตจากไอ้เต้ยก็แย่แล้ว   เอาใงดีวะ...   นึกสำรวจในตัวว่า  จะมีตรงใหนที่พอจะซ่อนยาได้   ก็พอดี  ตอนนั้น  ผมไว้ผมยาวอยู่พอดี   แล้ววันนี้  ผมรัดผมมาด้วย  ผ้ารัดผมที่มียางอยู่ข้างใน  ที่ขายอันละ 20 – 30 บาท ตามห้างนั่นแหละ    ผมก็เลยยืมมีดไอ้เต้ย  เจาะรูผ้ารัดผมเป็นรูเล็กๆ  รูนึง  จากนั้นก็เอาหลอดยาบ้ายัดเข้าไปในรูนั้น   จากนั้น  ผมก็เอามารัดผมตามเดิน  เดินออกจากบ้านไอ้เต้ย  ผ่านวินมอเตอร์ไซค์  ผ่านร้านขายของ   ร้านข้าวขาหมู  ผ่านคนเดินผ่านไปมา ผ่าน...... ฯลฯ   .......ทำไมวันนี้   ระยะทาง  มันช่างไกลจังฟะ    ขาสั่นไปหมดแล้วเนี่ย   ผมเดินจนมาถึงหน้าอพาร์ทเม็นท์   กำลังจะเดินขึ้นบันได  เสียงนึงก็ดังขึ้นมาจากข้างหลัง         ....   “ มด....”    ผมสะดุ้งโหยง   ใจเต้นระรัว   คะ....ใครวะ....     หันกลับไป  ก็พบกับพรต  ลูกชายเจ้าของอพาร์ทเม็นท์โบกมือยิ้มทักทายผมอยู่   เป็นใง  ไปกินข้าวมาเหรอ......  ค.....ครับ   ผมยิ้มเฝื่อนๆ  พรตบอกว่าเอาวีดีโอที่ยืมผมไปมาคืน  โธ่.......นึกว่าเรื่องอะไร   เล่นเอาใจหายหมด   ผมเดินเข้าไปรับของจากพรต  ระหว่างนั้น  ผมก็ทำเป็นคุยถามสารทุกข์สุขดิบไปเรื่อยเปื่อย   แต่ก่อนที่ผมจะขอตัวกลับเข้าห้อง  พรตถามอะไรผมบางอย่าง    ว่าทำไมเดี๋ยวนี้  ผมมีเพื่อนมาหาเยอะจัง   ผมก็บอกว่า  ผมเป็นคนเพื่อนเยอะน่ะ  พรตบอกว่า   เฮ๊ย.....   เราไม่ได้ว่าอะไรหรอก   เพียงแต่  พักนี้เห็นไอ้เต้ย   มันขึ้นไปด้วยน่ะสิ   ไอ้นี่มันขี้ยา   เรากลัวมันจะขึ้นไปขโมยของคนบนตึกน่ะ.....    ยังใงเป็นไปได้  พยามอย่าให้มันขึ้นมาก็แล้วกัน    ผมฝากด้วยนะ..........  พรตบอก  ก่อนจะขอตัวไปขายของต่อ.........
          .................ผมเดินเข้ามาในห้อง  ล๊อกประตู    นึกถึงคำที่พรตพูด    ..........หรือว่าพรตเค้าจะรู้เรื่องที่เราเล่นยาวะ.......คงไม่มั้ง  แต่เพื่อความสบายใจ   เห็นที   คราวหน้า  ผมต้องไปหาที่ชนของเองซะแล้ว   ขืนให้ไอ้เต้ยขึ้นมาอีก     พรตคงระแคะระคายอะไรผมแน่ๆ.........      
                          ..................ซื๊ด........อาห์............   ควันสีขาวหม่นๆ   ลอยตลบอบอวลเต็มห้อง    ผมนั่งทำตาปรือด้วยความเปี่ยมสุข     ยาบ้า  2  เม็ดหมดลงไปอย่างรวดเร็ว  ผมเก็บอีกเม็ดนึงไว้เล่นต่อรอบดึก    เอาล่ะ.......   ตอนนี้  หัวผมแล่นแล้ว    ว่าแล้วก็ร่างสตอรี่บอร์ดการ์ตูนดีกว่า.................
                  ..........................   “     แกต้องตาย........!!.....”    เป็นคำพูดของโลกีย์ที่พูดเอาไว้กับพระเอกในเรื่องที่ผมวางพล็อตเอาไว้เป็นคำสุดท้าย  ก่อนที่ผมจะวางมือจากปากกา   ละจากโต๊ะเขียนการ์ตูน    เฮ้อ.....    เสร็จซะที   วันนี้   ผมร่างสตอรี่บอร์ดได้ถึงสองตอน  เรื่องดำเนินมาถึงตอนที่พระเอกได้เจอกับตัวปีศาจแล้ว    แหม.......ผมเขียนงานเพลินไปหน่อย    ค่ำซะแล้ว   ผมรู้สึกล้าจังเลย  เอ....  ทำไมน๊า....   ไอ้เราก็ไม่ได้ไปวิ่งออกกำลังกายที่ใหนนี่หว่า   ทำไมมันถึงได้เหนื่อยไม่มีเรี่ยวมี่แรงอย่างงี๊ฟะ......   แถมปวดกระดูกไปหมด   จะลุกก็โอย  จะนั่งก็โอย  ทั้งๆที่ผมก็ยังไม่ทันแก่เลย      ผมนั่งรวบรวมกำลังอยู่สักพัก  ก่อนที่จะหยัดกาย  ลุกขึ้นไปล้างหน้า  ล้างตาเรียกความสดชื่นสักหน่อย..........ระหว่างที่ทำภารกิจอยู่ในห้องน้ำ   ผมได้ยินเสียงอะไรบางอย่างแว่วลอยมาตามลม   ........แกต้องตาย.....!!  ผมรีบเปิดประตูห้องน้ำ  วิ่งออกมาดู   ใคร....  ใครวะ..........    หรือจะเป็นเสียงจากไอ้ห้องข้างบนอีก    ไม่ใช่....   เสียงไอ้ห้องข้างบน  มันไม่ใช่เสียงนี้     หรือว่าผมจะหูแว่วอีกวะ........    เฮ๊ย......  คิดมากน่าเราก็.......   ผมเช็ดหน้าเช็ดตา  ก่อนที่จะไปหยิบเอายาบ้าที่เหลืออยู่เม็ดนึง  ออกมาเล่นหวังเรียกเรี่ยวแรงคืนมา  ตอนนี้   ผมจัดได้ว่าเป็นสุดยอดแฟนพันธุ์แท้ยาบ้าคนนึงเลยทีเดียว   ถ้าเค้ามีการแข่งขันกันนะ.......    เพราะตอนนี้  ไม่ว่าการทำโจ๋  ทำเรือ  ผมทำได้อย่างรวดเร็วและสวยงามมาก  เหมาะมือสำหรับการเสพยาเป็นอย่างยิ่ง   (  .......น่าภูมิใจเสียเหลือเกินล่ะเพ่........)     ผมบีบเม็ดยาจนมันแตกตัวเป็นสี่ขา   หยอดสองขาลงในเรือ   บรรจงใช้ไฟแช็กที่โมดีฟายด์จนเป็นไฟลอย   ลนเข้าที่ไต้ฐานของเรือ   ก่อนที่จะใช้โจ๋ที่ทำจากขวดยาคูลท์   สูดควันที่ลอยระเหยลอยเข้าปอดจนหมด   กักลมไว้สักพัก  ก่อนที่จะพ่นควันออกมาเป็นทางยาว    อาห์.......  นี่แหละความสุขที่คุณเสพ  (   ดื่ม  )  ได้   ขออนุญาติ  เอาสโลแกนของเบียร์ยี่ห้อหนึ่ง  มาบรรยายความสุขของผมหน่อย    ทำไมมันถึงได้อร่อยอย่างนี้นะ   ผมนั่งคิดในใจ  พลางคิดถึงสตอรี่บอร์ดในตอนต่อไปไปด้วย   ไม่นาน  ยาบ้าทั้งสี่ขาก็หมดลง     ผมล้มตัวลงนอน  มองดูภาพแม่นาคที่ติดอยู่ข้างฝา  ทำไม  วันนี้แววตาของนางนาค  ช่างน่ากลัวเสียเหลือเกิน  มองผมอย่างกับจะกินเลือดกินเนื้อ........   ซีม่า......  ผมเริ่มเพ้อ   ซีม่าอย่าโกรธพี่เลยนะ .........  ตอนนี้  ถ้าพี่ไม่เล่นยา  พี่คงอยู่ไม่ได้แน่ๆ   ตอนนี้พี่ไม่เหลืออะไรแล้ว  พี่มีแต่สิ่งนี้เท่านั้น  ที่พอจะทำให้พี่พอมีความสุขกับเค้าได้บ้าง    ซีม่าเป็นยังไงบ้าง  สบายดีมั๊ย    ผู้ชายคนนั้นเค้าดูแลซีม่าดีหรือเปล่า   คิดถึงพี่บ้างมั๊ย   สำหรับพี่  พี่รักและคิดถึงซีม่าเสมอนะ..........   ผมคร่ำครวญรำพัน  กับโปสเตอร์รูปนางนาค  โดยติ๊ต่างเอา   ว่าภาพนั้นเป็นรูปของซีม่าไปแล้ว     ผมนอนมองดูภาพนั้นไป  ในสมอง  ความทรงจำเก่าๆ  ก็วิ่งแล่นมาในหัวผมเป็นฉากๆ   จนผมอดไม่ได้ที่จะน้ำตาใหลโดยไม่รู้ตัว   ผมคิดถึงซีม่า  ผมอยากให้เรากลับมาเป็นเหมือนเดิม............    ระหว่างที่ผมกำลังนั่งรับบทบาทเป็นพระเอกมิวสิค   อยู่นั้น     แวบหนึ่ง   ผมรู้สึกเหมือนมีอะไรบ้างอย่างเคลื่อนใหว  อยู่ข้างหลังห้อง      เมื่อผมหันไปมอง  ก็ได้พบกับอะไรบางอย่าง............    เงาตะคุ่มๆ   เหมือนอะไรบางอย่าง  ที่ผมคุ้นตา     เมื่อเพ่งสายตาอย่างช้าๆ   ภาพนั้นก็ค่อยๆชัดขึ้นเป็นลำดับๆ      เฮ๊ย......!!   นะ...  นั่นมัน.....
คือตัวปีศาจสามตัวที่ผมวาดขึ้นนี่หว่า    ตัณหา....ราคะ......โลกีย์        ผมขนหัวลุกตั้งแต่เมื่อใหร่ไม่รู้   รู้แต่ว่า  ตอนนี้ผมกลัวสุดขีด  นอนตัวแข็งทื่ออยู่กับที่
comment37:นอนตัวแข็งทื่ออยู่กับที่  ตาที่ปกติมันตี่  แต่วันนี้มันเบิกโพลงเป็นใข่ห่าน   ใจเต้นแรงอย่างที่ไม่เคยเป็นมาก่อน      มะ......  มันเป็นไปไม่ได้   นี่เป็นโลกแห่งความจริงนะ   ไม่ใช่เรื่องในการ์ตูน   หาเหตุผลอย่างไรก็ไม่มีทางเป็นไปได้   ที่ตัวการ์ตูนที่ผมวาด   มันจะมีชีวิตขึ้นมาจริงๆ  อย่างที่ผมเห็น  ภาพที่ปรากฏต่อสายตา  มันไม่เชิงจะเห็นเป็นเนื้อหนังมังสา  เหมือนกับสิ่งมีชีวิตทั่วไป    มันเป็นภาพที่เบลอๆ  คล้ายเป็นกลุ่มควัน  ที่เราสามารถมองทะลุไปเห็นทิวทัศน์ด้านหลังได้  แต่มันจะมีแสงลางๆ  บรรจบกันเป็นรูปปีศาจทั้งสามตัวที่ผมวาดไว้      หลอน.....  กูหลอนแน่ๆ   มันไม่ไช่เรื่องจริง   ผมพยามขยี้ตาหลายครั้ง   แต่ภาพนั้น  มันก็ยังไม่หายไป   และที่สำคัญมันกำลังย่างสามขุม  เข้ามาหาผมอย่างช้าๆ.......   “  ..........แกต้องตาย.......!!.....”   หนึ่งในนั้น   พูดตามประโยคที่ผมเขียนเอาไว้ในสตอรี่บอร์ดเป๊ะ........   เฮ๊ย...!!   ไม่นะ   ผมยันกายลุกขึ้นนั่ง  ค่อยๆกระเถิบถอยหลังไปจนตัวติดกำแพง  ตัวสั่นเทา.....  อย่าเข้ามา.......  ผมตะโกนไล่มัน  แต่มันไม่มีผลอะไรเลย   พวกมันยังคงหัวเราะ  หึหึๆๆๆ  เดินใกล้เข้ามา   .....พ่อแก้ว.......แม่แก้วช่วยผมด้วย  ผมยกมือมือขึ้นพนมใหว้อย่างสั่นระริก  นาทีนี้  ผมไม่กล้ามองภาพที่ผมเห็นอีกต่อไปแล้ว  ผมหลับตาปี๋   เหงื่อแตกซ่กเต็มตัว  ตาย......กูตายแน่แล้ว..........  แต่ก่อนที่สถานการณ์จะเลวร้ายไปกว่านี้  ทันใดนั้น  เสียงๆหนึ่งก็ดังขึ้น    เล่นเอาผมสะดุ้งเป็นรอบที่สอง    ...........ก๊อก ๆๆๆ    เสียงเคาะประตูที่ดังขึ้น  ช่วยเรียกสติผมกลับคืนมา   ผมค่อยๆ  ลืมตาขึ้นมาดูอีกครั้ง    ........หายไปแล้ว   พวกมันหายไปแล้ว......  ผมนั่งหอบหายใจไม่ทัน  ผมไม่เคยเจออะไรอย่างนี้มาก่อน   ยอมรับว่า  ผมเป็นคนที่กลัวผีมาก    กลัวจนถึงขนาดที่ว่า  เมื่อสมัยเด็กๆ   ป้าลอง  จะบังคับให้ผมขึ้นไปนอนหน้าห้องพระคนเดียว  ทั้งๆที่เป็นห้องพระ  แต่ผมกลับยิ่งกลัว  เพราะผมรู้ว่าในห้องพระนั้น  เต็มไปด้วย  โกศ  ที่บรรจุอัถฐิคนตาย หรือเถ้ากระดูกของปู่ย่าตายายของป้าลองอยู่ตั้งหลายโกศ  รวมถึงรูปบรรดาพระเกจิอาจารย์ชื่อดังทั้งหลายแหล่  แต่รูปที่เห็นในความคิดของผมในวัยเด็กนั้น  คือรูปของคนแก่ๆ  หน้าตาน่ากลัวๆถทึงทั้งนั้นเลย.........  ผมต้องไปนอนหน้าห้องพระที่อยู่บนชั้นสองของบ้าน......ท่ามกลางความมืด  และความเงียบสงัด   มันทำให้ผมสามารถจินตนาการไปเตลิดเปิดเปิงถึงเสียงที่ได้ยินต่างๆได้เป็นอย่างดี  ไม่ว่าจะเป็นเสียงหนูวิ่งได้ฝ้าเพดาน เสียงลมที่โบกกระทบกับต้นกล้วยที่อยู่หลังบ้าน ฯลฯ  เหล่านี้  ผมจะคิดเสมอว่าเป็นเสียงผีทั้งนั้น  กลัวจนกระทั่งบ่อยครั้งที่ผมนอนร้องให้ด้วยความกลัว  (   ด้วยเหตุนี้  จึงเป็นสาเหตุให้ผมเกลียดความมืดกับความเงียบมาจนถึงทุกวันนี้..........)   ท่ามกลางอากาศที่ร้อนอบอ้าวไม่มีพัดลมซักตัว.......     แต่ถึงอากาศจะร้อนเพียงใดก็ตามแต่   ผมก็ต้องนอนเอาผ้าห่มคลุมโปงอยู่อย่างนั้น  เหงื่อแตกพลั่กเต็มตัว  จนเสื้อเปียกชุ่ม  ผมจะไม่ให้ส่วนใดส่วนหนึ่งของร่างกายออกพ้นจากผ้าห่มเลย  เดี๋ยวโดนผีจับ  และที่สำคัญผมต้องนอนเอาหลังเบียดสนิดติดอยู่กับกำแพงห้อง   มันทำให้ผมอุ่นใจว่า  ผีจะไม่สามารถเล่นงานผมจากข้างหลังได้   นอนระแวงห่วงหน้าพะวงหลังอยู่อย่างนั้น  จนเหนื่อยและเผลอหลับไปเมื่อไหร่ไม่รู้ตัวนั่นแหละ.........
   .............ก๊อก ๆๆๆ  ........เสียงเคาะประตูดังจนฉุดผมออกมาจากห้วงภวังค์  ดังขึ้นอีกครั้ง.......  เรียกสติให้ผมลุกขึ้นไปเปิดประตูอย่างกล้าๆกลัว ๆ    .........หมูกับต้นนั่นเอง     เฮ้อ.....ค่อยยังชั่ว นึกว่าไอ้พวกปีศาจนั่น  ผมค่อยโล่งใจ  แต่ท่าทีที่ยังคงตื่นตระหนก    ทำให้ทั้งคู่อดถามไม่ได้ว่าผมเป็นอะไรหรือเปล่า     ผมเลี่ยงที่จะบอกไปว่าแค่ไม่สบายนิดหน่อย  แทนการที่จะเล่าเรื่องที่ผมได้ประสบมาอย่างสดๆร้อนๆมาเมื่อกี๊นี้     พยามเก็บอาการให้เป็นปกติที่สุด ทำเหมือนไม่มีอะไรเกิดขึ้น  มันคงไม่เป็นการดี  ที่ผมจะไปเล่าเรื่องเพ้อเจ้อแบบที่ผมเจอให้ใครฟัง   ผมไม่อยากให้ทั้งคู่เข้าใจว่าผมหลอน   ผมเก็บเอาความคาใจที่ได้เจอวันนี้ไว้เงียบๆในใจคนเดียว  โดยไม่เล่าให้ใครฟัง...............
                       ..................... วันนี้  ต้นเอายาบ้ามาฝากผม  3  เม็ด     ความดีใจที่จะได้เสพยาบ้าบวกกับการที่ได้เจอศิษย์รักทั้งสอง    ทำให้ผมลืมเรื่องราว  ที่เกิดขึ้นเมื่อสักครู่ไปชั่วขณะ    ผมปลอบใจตัวเองว่ามันเป็นแค่ภาพหลอนเท่านั้น    ผมลุกไปล้างหน้าล้างตา   ก่อนที่จะมานั่งร่วมวงกับต้นและหมู  ทำเรือเพื่อเสพยาบ้ากัน..........
               .................ผมโช๊คยาเข้าไปเฮือกใหญ่   ก่อนที่จะพ่นเอาความกลัว  กับความกังวลใจเมื่อกี๊ให้ลอยไปกับควัน  อาห์.........ค่อยยังชั่ว    ฟู่.....ผมเป่าปากเหมือนโล่งใจ   ไม่น่าเชื่อ   ว่ายาบ้ามันจะทำให้หลอนได้อย่างสมจริงอย่างนี้   ยอมรับว่ามันน่ากลัวมาก    แต่......   ถ้าผมตั้งสติได้  ผมก็คงรับมือกับมันได้น่า........     ระหว่างที่กำลังคิดอะไรอยู่ในใจ  ก็เหลือบไปเห็นหมู    นั่งมองพวกเราเล่นยาบ้าอย่างสนใจ      ผมเลยเอ่ยปากชวนให้หมูลองเล่นดูมั๊ย.......  ก่อนจะยื่นเรือที่ยังคงมียาบ้าเป็นน้ำดำเหลืออยู่ส่งให้หมู   พลางอวดอ้างถึงสรรพคุณต่างๆนาๆของมัน  โดยไม่ได้คิดเลย   ว่าผมกำลังจะกลายเป็นยมทูตดึงน้องให้ตกลงไปอยู่นรกก้นเหวโดยไม่รู้ตัว.......   หมูฟังขั้นตอนวิธีเสพจากผมและต้น  ซึ่งตอนนี้ ได้กลายเป็นติวเตอร์ยาบ้าเหมือนไอ้แมนไปแล้ว   จากนั้น  ก็ลองเสพตามขั้นตอนที่ผมแนะนำ    แต่หมูผิดกับผม  นอกจากจะไม่ทำเสียของแล้ว  การโช๊คยังทำได้อย่างสมบูรณ์แบบกว่าผมในตอนแรกเสียอีก     ไม่นานนัก  ความเฮฮาก็เริ่มเข้ามาเยือนพวกเรา    เราเอากีตาร์ขึ้นมาเล่นและร้องเพลงกันอย่างมีความสุข   ต้นบอกกับผมว่า   มันอยากทำวงดนตรี  มันอยากเล่นกีตาร์เหมือนผม  ส่วนหมู ก็อยากเป็นนักร้อง  ผมก็เลยแนะนำวีธีการต่างๆให้     ผมเห็นทั้งคู่แล้ว  ก็อดคิดถึงครรชิตกับคุณโย่งไม่ได้   นี่ถ้าครรชิตไม่พลาดติดคุกไปซะก่อน  ป่านนี้  เราคงกำลังนั่งทำเพลงอยู่ด้วยกันแน่ๆ.......................
                 .............................ผลจากการเสพยาบ้า   ทำให้สมองผมตื่นตัวอยู่ตลอดยันเช้า   หมูกับต้นพึ่งกลับไปเมื่อกี๊   ผมหันมองไปที่โต๊ะเขียนการ์ตูน    เอาไงดีวะ จะวาดต่อหรือเอาใงต่อดี  ตอนนี้  ผมชักกล้าๆกลัวๆ  ซะแล้วสิ   กลัวว่าเดี๋ยววาดไป  แล้วมันโผล่ขึ้นมาจริงๆ  อย่างเมื่อคืนนี้ล่ะ  จะทำไง     เอาน่า.......  มันเป็นภาพหลอนน่า  มันคงไม่มีอะไร  เราคงวาดภาพมันมากจนมันติดตาเราแค่นั้นเองล่ะ     ผมปลอบใจตัวเอง   ตัดสินใจเขียนสตอรี่บอร์ดต่อ  เพราะถ้าผมไม่ทำ  ผมจะเอาเงินที่ใหนมาใช้  ไม่มีงานก็ไม่มีเงิน  ผมจำเป็นต้องเขียนมันต่อ  เป็นทางเลือกทางเดียวของผม.......
           ..............ผมลงมือวาดสตอรี่บอร์ดต่อไปได้สักพัก   เสียงลูกกุญแจกระทบกันเจ้าเก่าที่ดังมาจากห้องข้างบนก็ดังขึ้น   มันมาแล้วเรอะ    ช่างมัน  ผมไม่สนใจ  ยังคงตั้งหน้าตั้งตาเขียนสตอรี่บอร์ดต่อไป     แต่ก็ยังไม่วายแอบเงี่ยหูฟัง  แต่ความจริงไม่จำเป็นต้องเงี่ยหูฟังก็ได้   เพราะดูเหมือนมันก็ตั้งใจจะพูดให้ผมได้ยินอยู่แล้ว    .......   “    ....เล่นมันเลยดีมั๊ยพี่.......”      เสียงผู้ชายที่ไม่คุ้นหูดังขึ้น    “.........  หึหึๆๆๆ   ใจเย็นน่า    ลำพังแค่นี้   มันก็ขี้จะแตกอยู่แล้ว    ไอ้zzzนี่มันปอดแหกจะตาย   ไม่ต้องทำอะไรเดี๋ยวก็ตายเอง............”     เสียงไอ้คนเดิมที่ผมเคยได้ยินพูดอย่างเหยียดๆ    มาถึงตอนนี้    ผมรู้สึกได้ถึงอารมณ์โกรธที่มันกำลังระเบิดออกมาจากข้างใน    คิ้วทั้งสองข้างของผมขมวดเข้าหากันจนหน้าผมคล้ายกับหน้ายักษ์โขมดโดยไม่รู้ตัว        นี่มันอะไรกัน    มันจะเกินไปแล้วนะโว๊ย    นี่มันกำลังดูถูกผมอย่างเห็นได้ชัด    ความโมโห   ทำให้ผมเอามือตบโต๊ะดังปัง..........!!.....  เสียงนั่น   ดังพอที่จะได้ยินไปถึงห้องข้างบน.......
 .........   “   แหม.....ไอ้ตุ๊ด   ทำเป็นเก่งเหรอ   ไม่ต้องรีบร้อนหาที่ตายหรอก  เดี๋ยวได้ตายแน่   ....โคตรเท่ห์เลยว่ะ    .... แหม       ทำเป็นมีน้ำโห   .....ไอ้ตุ๊ดเอ๊ย.......ไปเขียนการ์ตูนให้แม่อ่านไป......!!.....”      ..........เฮ๊ย...!!??     ผมรีบเงยหน้า  มองไปที่ฝ้าเพดานของห้องข้างบน    มะ.....มันรู้ความเคลื่อนใหวของผมได้ยังไงวะ.....มันรู้ได้ใงว่าผมเขียนการ์ตูน  หรือมันจะมีรูที่แอบดูเราได้   เหมือนอย่างที่ไอ้คุณโย่งมันเจอ     สวยสิ  เห็นดีกันแน่.........   ผมตัดสินใจว่าวันนี้เป็นใงเป็นกัน  ผมต้องไปเอาเรื่องกับไอ้ห้องข้างบนให้ได้     แต่ก่อนที่จะเปิดประตูออกไปฉะกับมัน   เสียงหนึ่งก็ดังขึ้น   ทำให้ผมต้องชะงัก...........    แคว๊ง ๆ  ครืด ๆ...  แกรก........     เสียงมันเป็นเสียงคล้ายกับมีคนเอาของมีคมครูดกับพื้นห้อง    มีด......ไม่สิ    เสียงนี้มันไม่ใช่มีด   มันน่าจะเป็นมีดดาบมากกว่า  เพราะจากเสียงที่ได้ยิน  มันน่าจะเป็นอย่างนั้น   แต่ไม่ว่าจะเป็นมีดหรือมีดตาบ   มันก็สามารถหยุดการเคลื่อนใหวของผมให้หยุดนิ่งอยู่กับที่ได้อย่างจังงัง........   “     .......แน่   ขึ้นมา   ไอ้ zzzzz....!!........”  เสียงมันตะคอก       ผมนิ่งอยู่กับที่  ขาแข้งเริ่มสั่น   ความกลัวเริ่มเข้ามาเกาะกินใจ ความกล้าเมื่อกี๊มลายหายไปหมดสิ้น รวมถึงคำถามมากมายที่ผมหาคำตอบไม่ได้ก็ตามมา      มันเป็นใคร.....   มันต้องการอะไร......   แล้วทำไมมันถึงรู้การเคลื่อนใหวของผมทุกอย่าง.......!!??    “......โธ่เอ๊ย......กูบอกแล้ว.....ไอ้zzzzzนี่ตาขาวจะตายห่า   หนอย.....ทำเป็นเก่ง........ไอ้zzzzz....ฮ่า ๆๆๆๆ  ......”   เสียงพวกมันหัวเราะกันอย่างออกรส    แต่ผมสิ  ตอนนี้  ผมทิ้งตัวลงนั่งอย่างหมดเรี่ยวแรง   นี่มันอะไรกันเนี่ย.....!!??........
comment38:......เริ่มหลอนเป็นรูปเป็นร่างแล้วนะคับ  555555   บทต่อไป  บทที่สิบเอ็ด - ซมซาน.....   อีกวันสองวัน  มาลงให้อ่านอีกทีนะคับ  ช่วงนี้อากาศเริ่มหนาวแล้ว  กอดแฟนแน่นๆนะคับ  จะได้ไม่หนาว  คนโสต ยังไม่มีแฟน  ดื่มเบียร์เข้าไว้ครับ  ร่างกายจะได้อบอุ่นขึ้น  เอาแค่พอประมาณนะคับ อย่าถึงขึ้นวันละ ลังสองลังอย่างผม  5555555   แล้วเจอกันใหม่คับ......
comment39:ผมว่านี่คงแค่เริ่มหลอน ต้องอาการหนักกว่านี้แน่ๆ...
ผมเคยพาคนรู้จักไปรพ.สมเด็จเจ้าพระยา เพราะเธอเล่นยามากไปจนหลอน อ่านไปก็หวนนึกถึงเธอขึ้นมา...

ตอนนี้คุณเล็กยังเล่นดนตรีอยู่ไหมครับ ว่างๆจะได้หาโอกาสไปฟังบ้าง
comment39-1:....นี่แค่เพิ่งเริ่มครับ  หนักกว่านี้แน่นอน  5555  ตอนนี้  ผมเลิกเล่นดนตรีสักพักนึงคับ  เนื่องด้วยเพราะ ตอนนี้ผับบาร์ ปิดไม่เกินเที่ยงคืน  ทำให้วิ่งงานลำบาก  ประกอบกับ เห็นเด็กรุ่นใหม่เก่งๆกันเยอะคับ  ก็เลย  พักดนตรีไว้สักครู่  รอจังหวะที่ร้านเปิดได้ถึงตีสองเมื่อไหร่ ค่อยกลับมาเล่นอีกทีคับ   .....แต่ยังคงทำงานเบื้องหลังอยู่กับเพื่อนๆนิดหน่อยคับ  ...เดี๋ยวถ้ากลับมาเล่นเมื่อไหร่  จะแจ้งให้ทราบอีกทีคับผม  ยินดีเป็นอย่างยิ่งถ้าแวะมาเยี่ยมเยี่ยนกันครับ   ว่าแล้วก็บทต่อไปเลยแล้วกันนะคับ......
comment40:บทที่สิบเอ็ด - ซมซาน
  .................ผมชักไม่ค่อยแน่ใจเสียแล้ว   ว่าเสียงที่ผมได้ยินนั้น  มันเป็นอาการหูแว่ว    เพราะมันชัดเจนและเหมือนจริงมากเกินไป    หรือว่า  เป็นไปได้ใหม   ที่มันไม่ใช่อาการหูแว่ว   แต่มันมีคนที่แอบดูและปองร้ายผมอยู่จริงๆ   ถ้าจริงแล้วเค้าจะมาดูผมเพื่ออะไร  และทำไม.............   หรือว่ามันจะเป็นการหูแว่วจริงๆ   เหมือนอย่างที่ผมเคยอ่านในหนังสือพิมพ์  ที่มีคนคลั่งยาบ้า  แล้วชอบจับเด็กเป็นตัวประกัน  เพราะคิดว่าจะมีคนมาทำร้าย  ก็เลยกลัวจนต้องคลั่ง.........   ผมชักจะเริ่มสับสนซะแล้วสิ  มันอะไรกันแน่วะ......??..........
                    .............ผมกลับมานั่งที่โต๊ะเขียนการ์ตูนอีกครั้ง  พยามไม่สนใจเสียงลูกกุญแจดังกระทบกัน  บวกกับเสียงกระทืบเท้า  และเสียงหัวเราะที่ดังตามมาเป็นระยะๆ     ผมลงมือเขียนสตอรี่บอร์ดอีกครั้ง  ถึงแม้จะไม่ค่อยมีสมาธิเท่าใหร่..........  ระหว่างที่เขียนไป   ผมก็นั่งนึก  จินตนาการความป่าเถื่อนของเหล่าปีศาจร้ายไป   สักพัก   สายตาผมก็เหลือบไปเห็นเงาอะไรบางอย่าง     อะ.....อีกแล้วเรอะ  พวกมันออกมากันอีกแล้วเรอะ  ผมค่อยๆกลั้นใจ  หันกลับไปมองที่ที่มาของเงานั้น    ............   เป็นดังที่ผมคาด  สามเกลอปีศาจ   ตัณหา.....ราคะ......โลกีย์     มากันครบเซ็ท   แต่หนนี้  มันไม่ได้มากันมือเปล่า   ในมือของพวกมันถีออะไรบางอย่าง.......   เฮ๊ย..............  นะ....นั่นมัน.........  หัวคนนี่หว่า.....!!!   ผมทะลึ่งพรวดจากโต๊ะเขียนการ์ตูนจนแทบหงายหลัง     ถอยกรูดเข้าไปจนตัวติดอยู่ข้างฝา  ยืนตัวแข็งทื่อเป็นจิ้งจกติดกำแพง  เหงื่อแตกพลั่กยังกะเพิ่งอาบน้ำมา โอย....เวรกรรมอะไรของกูนักหนาวะเนี่ย....... เสียงพวกมันหัวเราะ  หึหึๆๆๆ    แต่หนนี้  มันไม่เดินเข้ามาหาผม   มันเพียงแต่  เอามือฉีกหัวคนที่มันถืออยู่คนละหัวแหวกออกจนเป็นเหมือนลูกมะพร้าวผ่าซีก.....!!! จ๊าก.....!!!  เลือดสีแดงฉานผสมกับน้ำสีเหลีองๆของสมองใหลเปรอะเต็มพื้นห้อง.......  เหวอ....  !!!    ไม่แค่นั้น  มันยังมีช๊อตเด็ดแถม  ด้วยการเอามือควักไปที่สมองที่ติดอยู่กับหัวคนอีกซีกหนึ่ง   กวักมาแล้วควักใส่ปาก  เคี้ยนกลืนอย่างเอร็ดอร่อย.....!!!   .............ผมได้แต่ยืนนิ่งอยู่อย่างนั้น   ทำอะไรไม่ถูก  ได้แต่ยืนมองดูพวกมันนั่งแทะหัวมนุษย์กินกันอย่างกับหนังสารคดีที่ผมเคยเห็นสิงโตมันนั่งแทะกระดูกกวางตัวใหญ่เข้าไป.....   ไม่นานนัก   หัวคนที่ผมเห็นอยู่เมื่อกี๊ก็หายเข้าไปในท้องพวกมันจนหมดสิ้น   ดูเหมือนหนนี้   มันจะไม่เห็นผมอยู่ในสายตาเลย   มันค่อยๆ  พากันเดินหายเข้าไปในห้องน้ำที่อยู่หลังห้องกันหมด.........     ผมยืนตะลึงกับภาพที่เห็นอยู่สักพัก   ก่อนที่จะตั้งสติ   ค่อยๆเดิน  ไปที่ประตูห้องน้ำ  รวบรวมความกล้าแล้วตัดสินใจเปิดประตูออกมา..............
.............   ผมไม่พบอะไรอยู่ในนั้น   นอกจากชักโครกเหลืองๆ........    มันหายไปใหน....!!??    หรือว่ามันจะมีไทม์แมชชีนเหมือนโดราเอม่อน  เพียงแต่เปลี่ยนจากลิ้นชักห้องของโนบีตะ   มาเป็นชักโครกห้องผมแทน.........  เฮ้อ.......ผมถอนหายใจอย่างโล่งอก   ก้มมองดูพื้นที่พวกมันนั่งกินหัวคนกันอยู่    ไม่มีเลือดสีแดงฉานอย่างที่ผมเห็นตอนแรก   ถึงแม้จะยังใจเต้นไม่หาย    แต่ผมก็แน่ใจได้ว่า  สิ่งที่ผมเห็นมันคือภาพหลอนแน่นอน     มันไม่ได้เป็นจริง   ผมเพียงแต่ไปจดจ่ออยู่กับเรื่องราวของพวกมันมากเกินไปเท่านั้นเอง  จนภาพของพวกมันอาจจะติดตาจนมาปรากฎตัวต่อหน้าผมอย่างเมื่อกี๊ได้   สังเกตุได้จาก  ภาพที่เป็นคล้ายกลุ่มควันและมีแสงบรรจบกันเป็นรูปพวกมันทั้งสามตัวที่ผมเห็น   มันเหมือนกับเวลาที่เราจ้องมองดวงอาทิตย์นานๆ   เมื่อละสายตาจากมัน   ภาพดวงอาทิตย์  ก็จะยังคงติดตาเป็นสีส้มอยู่   นี่คงเป็นสมมติฐานอย่างเดียวกัน..............      ใช่.....  นี่แหละ   ภาพหลอน  ผมสรุป..... ถ้ามันเป็นเรื่องจริง   มันก็ต้องเข้ามาทำร้ายผมสิ  เออ....  ถ้าผมสัมผัสตัวมันได้   ผมถึงจะเชื่อว่ามันเป็นเรื่องจริง..........  ฟู่......มันเป็นอย่างนี้เองเหรอ   นี่เองที่เค้าบอกกันว่าเมื่อเราเสพยาบ้า   มันจะทำให้เราเห็นภาพหลอนได้    แต่ถึงจะเป็นภาพหลอน   มันก็สมจริงและน่ากลัว  จนผมกลัวและเริ่มขยาด   ผมยิ่งเป็นคนกลัวผีอยู่ด้วย   ภาพที่มันแทะหัวคนกิน  มันยังติดตาผมอยู่เลย   พอแล้ว  ไม่เอาดีกว่า   ผมตัดสินใจ  เลิกเขียนการ์ตูนเรื่อง Dream  pen       ไว้ตั้งแต่นั้น   และตัดสินใจแขวนปากกาไม่เขียนการ์ตูนอีกเลย    ผมไม่อยากจะเห็นภาพหลอนเหล่านี้อีก  พอกันที  ถึงแม้มันจะเป็นแค่ภาพหลอน  แต่ถ้าเจอบ่อยๆเข้า   มันก็คงต้องมีสักวัน  ที่ผมคงไม่อาจจะควบคุมสติได้เหมือนอย่างวันนี้  และนี่ก็เป็นสาเหตุให้  การ์ตูนเรื่องนี้  มันกลายเป็นแค่จินตนาการที่อยู่เฉพาะในหัวผมเท่านั้นไปโดยปริยาย.............
          ...............ผมเก็บอุปกรณ์  กระดาษ  สตอรี่บอร์ดฯลฯ  ของการ์ตูนเรื่องนี้  เอาไว้บนหลังตู้   และพยามไม่คิดถึงมันอีกเลย     ถึงแม้จะรู้ว่า  ในที่สุด  ฟางเส้นสุดท้าย ที่พอจะเป็นงานอย่างสุดท้ายและจะทำเงินให้กับผมได้นั้น  มันต้องหมดหนทางไปด้วยก็ตามที.......   แต่ก็ต้องตัดใจ   ผมกลัวง่ะ.............
             .............บ่ายวันรุ่งขึ้น   ผมตื่นขึ้นมาอย่างเพลียๆ   เพราะเมื่อคืน  กว่าผมจะหลับได้  ก็เล่นเอาสว่าง......ภาพของไอ้พวกเวรตะไลนั่น   มันยังตามเข้าไปหลอกหลอนผมในฝันด้วย  คงเป็นการคืนกำไรของพวกมัน    ผมหยัดกายลุกขึ้นยืนอย่างลำบากยากเย็น   โอย.....  ทำไมมันเมื่อยเนื้อ เมื่อยตัวไปหมดวะ.....   ปวดตามข้อหนักขึ้นทุกวัน   ผมเข้าห้องน้ำล้างหน้าล้างตา  ก่อนจะออกมา  นั่งอยู่กลางห้อง   ไม่รู้จะไปใหน  ไม่รู้จะทำอะไรดี    เอาไงต่อดีน๊า.......  ชีวิตเรา    นี่ก็ใกล้สิ้นเดือนแล้ว  เงินค่าห้องก็ยังไม่ได้จ่าย  แถมมันยังไม่พอแล้วด้วย   งานก็ไม่มี    จะทำยังไงดี    โว๊ย.....จน....เครียด.......ยาบ้า....!!   เออ......  เวลาอย่างนี้  ต้องยาบ้าเท่านั้น   มันคงช่วยทำให้ผมหาทางออกได้บ้าง    แต่เงินที่จะเก็บไว้จ่ายค่าห้อง  มันก็เหลือน้อยเต็มทีแล้วนะ........ผมยั้งคิด     เอาน่า......ไม่เป็นไร    เดี๋ยวถ้าไม่มีเงิน  เราก็เอาตู้เย็นไปขายก็ได้น่า  (   ......น่าน........  เห็นความฉลาดของผมหรือยังล่ะ........)        คิดได้ดังนั้น    อารมณ์ผมก็เริ่มดีขึ้นทันที  เอาวะ   วันนี้  อาบน้ำซะหน่อย   แล้วค่อยลงไปกินข้าวก็แล้วกัน...............
                 ...........ระหว่างที่นั่งรอข้าวขาหมูที่ผมสั่งไป   ผมก็กวาดสายตามองไปที่ห้องของผม  และเลยไปถึงห้องที่ชั้นสามเจ้าปัญหา   พลางมองสำรวจไปเรื่อย   อืมห์.........   หน้าต่างมีผ้าม่านปิดมิดชิด   ไม่มีวี่แววของใครอยู่    แล้วเสียงที่เราได้ยิน  มันจะมาจากใหนนะ   เพราะเหมือนกับเค้าออกไปทำงานกันหมด   แต่พอผมขึ้นห้องไปทีไร   มันจะต้องมีเสียงคนเดินและเสียงกุญแจกระทบกันทุกที.........    ระหว่างที่คิดอะไรไปเรื่อยเปื่อย  ก็พอดี  ไอ้แต้ง นักร้องนำวงเก่าของผม   มันแวะมากินข้าวกับเมียมันพอดี    ผมดีใจที่ได้เจอมัน  ทักทายกันถามสารทุกข์สุขดิบกันไปต่างๆนาๆ   แต่ผมก็อาย  ไม่กล้าพูดถึงเรื่องที่ผมวงแตก  ไปไม่รอด   แต่ดูเหมือนไอ้แต้งมันจะรู้ข่าวของผมดี   มันบอกว่า  รู้กระทั่งเรื่องที่ครรชิตติดคุกด้วย   ผมถามว่ามันรู้ได้ยังใง   มันก็บอกว่าพวกนักดนตรีเขาก็เล่ากันมาปากต่อปาก  ทำไมเรื่องแค่นี้มันจะไม่รู้    เออ........   จริงสินะ   ในสังคมนักดนตรีที่ผมอยู่  มันค่อนข้างแคบ  ใครดียังไงไม่ดียังไง   ไม่นานมันก็รู้กันทั่วถึงกันหมด     ผมยอมรับกับมันว่าใช่   อย่างที่รู้มานั่นแหละ  ตอนนี้  กูตกงานอยู่  และกีต้าร์กูก็ไม่มีเล่นแล้วจริงๆ  โดนขโมยไปว่ะ......   แต่จะไปโทษมันก็ไม่ได้  กูให้มันยืมไปเองแหละ.........   ผมพูดเหมือนปลงๆ    ถึงตอนนี้  ผมพยามเลี่ยงสายตา  ไม่อยากจะให้ไอ้โต้งมันเห็นน้ำตาที่เริ่มเอ่อซึมออกมาหน่อยๆ     ดูเหมือนมันจะเข้าทางของไอ้แต้งมัน    ..........แล้วทำไมไม่กลับมาอยู่วงเรากันวะ....?    ไอ้แต้งเปรยออกมา............  ผมตะลึง....  บอกมันว่า   จะบ้าเหรอ.....   กูเป็นคนขอออกมาเองแล้วอยู่ดีดี  จะให้กูกลับไปขอที่วงเล่นอีกทีเนี่ยนะ......  บ้าแล้ว   ผมเอ็ดมันกลับไป  ทั้งที่ในใจก็เริ่มมีความหวังขึ้นมาหน่อยๆ    แต่มันบอกว่า   เฮ้ย......   อย่าลืมสิ   ว่าวงนี้  เราร่วมปั้นกันมากับมือ  ถึงจะออกจากวงไป  มันก็ไม่มีใครโกรธหรอก  แล้วอีกอย่าง  กูอยากให้ภาพที่ออกมาบนเวทีเป็นเหมือนเก่า   ตอนนี้ในวง  บรรยากาศมันไม่เหมือนตอนที่อยู่นะ    มันไม่มันส์เท่าใหร่ว่ะ.....  ไอ้แต้งพร่ำเสียยาว  จนผมเริ่มจะคล้อยตาม   จะดีเหรอวะ.....  แล้วพี่โดม  (   มือกีตาร์ที่เข้ามาเล่นแทนที่ผม.....)   เค้าจะไม่โกรธเอาเหรอ   อยู่ดีดี  ไปใล่เค้าออกแล้วเอากูกลับไปเล่นเนี่ย........   ผมเริ่มมีท่าที     ไอ้แต้งหันไปสั่งข้าวขาหมูก่อนที่จะหันมาคุยกับผมต่อ........   เฮ้ย....  พี่โดมแกอยากจะออกจากวงจะตาย   ดูเหมือนแกค่อนข้างแบกความกดดันพอสมควร  ตอนที่มาเล่นแทน   แล้วเวลาแกเล่น  ฟิวส์มันคนละอย่างกับกูว่ะ  แกไม่ค่อยทันมุกกูเท่าใหร่  ตอนนี้  คนที่จอยกับกูแทน  ก็คือเบสท์นั่นแหละ.........ผมเริ่มใจชื้นขึ้นมาอีกหน่อย  โอกาส  กำลังเปิดทางให้ผมแล้ว   แต่.......กูไม่มีกีต้าร์ว่ะ....  ผมบอกมัน  ไอ้แต้งที่กำลังเคี้ยวข้าวขาหมูอยู่ตุ้ยๆ  เผยอหน้าขึ้นมาคุยกับผมจนเม็ดข้าว  กระเด็นผ่านหน้าผมไปสี่ห้าเม็ด   .....ก็ไปยืมไอ้โย่งมันก่อนก็ได้   แล้วพอเงินออก  ค่อยไปซื้อกีตาร์มาเล่นใหม่   เรื่องแค่นี้  ไม่เห็นยาก.........   เออ...ใช่  ตอนนี้  ไอ้คุณโย่ง  มันก็ไม่ได้เล่นที่ใหนนี่หว่า  ผมน่าจะยืมกีต้าร์มันได้     แหม.......เรื่องแค่นี้เอง   ทำไมผมถึงคิดไม่ออกนะ   .......แต่.....  จะดีแน่เหรอวะ.......ผมทำเป็นเล่นเชิง  ไม่แสดงอาการลิงโลดจนเกินไป    เดี๋ยวเสียฟอร์ม....  ว่างั้น  .........เอาน่า    แค่โอเค  ที่เหลือกูจัดการเอง.......   เถ้าแก่  เงินหล่นครับ  (.....เก็บตังค์ครับ.....แหม...ไอ้นี่....มุกเยอะ..)     มันพูดกับผม  ก่อนที่จะหันไปจ่ายค่าข้าวของมันรวมทั้งของผมด้วย   มันบอกว่ามื้อนี้มันเลี้ยง   ก่อนที่จะขอตัว พาเมียไปซื้อของต่อ    ใจจริงก็อยากกระโดดกอดคอจูบปากเมียมันให้ซักฟอดเป็นการขอบใจอย่างแรง   แต่ก็เกรงว่าแทนที่จะได้กลับไปอยู่ที่วง  ก็อาจจะกลายเป็นได้ไปอยู่ที่เมรุแทน   ก็เลยยังสงวนท่าทีเอาไว้   แต่ก่อนมันจะไป   มันหันมาบอกกับผมว่า   .........เฮ้ย.....  แต่ถ้าเป็นไปได้   ก็เพลาๆเรื่องไอ้นั่นบ้างก็ดีนะ.......  ได้ข่าวว่าเดี๋ยวนี้  เล่นหนักเลยไม่ใช่เหรอ.....  ห่วงตัวเองบ้างนะโว๊ย........   ก่อนที่มันกับเมียจะเดินออกจากร้านไป       ไอ้นั่น....ที่มันพูดถึงก็คงไม่พ้นเป็นยาบ้า    โธ่......ไม่รู้อะไร   ว่ายาบ้ามันทำให้กูเก่งขึ้นขนาดใหน  แต่เอาเถอะ    มันก็คงเป็นห่วงเราตามประสาเพื่อนฝูงกันนั่นแหละ........
comment41:................ผมแวะไปให้ไอ้เต้ยมันชนของให้   ได้ยามา  4  เม็ด   ก่อนที่จะซ่อนของไว้ในเชือกรัดผมเหมือนเดิม   จากนั้นก็ขึ้นวินมอเตอร์ไซค์ไปหาคุณโย่ง   ที่อยู่เลยไปจากตึกผม ประมาณ 6 – 7 ซอย      คุณโย่งแสดงท่าทีดีใจที่ได้พบผม   และแทบจะเนื้อเต้นเมื่อรู้ว่าผมเอายามาฝากด้วย   คุณโย่งปิดม่านปิดประตู  ก่อนจะเข้ามาช่วยผมทำเรือ  ไม่นานนัก  ปาร์ตี้ยาบ้าก็เริ่มขึ้น   คนคอเดียวกัน  หายใจเป็นดนตรีด้วยกัน  มันจึงทำให้ผมมีความสุขมากในการเล่นยาบ้ากับคุณโย่ง  ไม่ต่างจากคำคมของโกวเล้งที่กล่าวไว้ว่า  ข้าพเจ้ามิได้ชื่นชอบในรสชาติของสุรา  แต่ข้าพเจ้าชื่นชอบบรรยากาศในการร่ำสุรามากกว่า.......    ยามนี้   ผมก็ไม่ต่างจากอารมณ์นั้น   การที่เรามีคนที่เข้าใจเราสักคนในยามที่ไม่มีใคร  มันช่างมีความสุขจริงๆ   นี่อาจเป็นอีกสาเหตุใหญ่ที่ทำให้ผมติดยาบ้า  และอาจจะเป็นเหตุผลของเด็กวัยรุ่นหลายคนที่หันหน้าเข้าสู่ยาเสพติด  สำหรับพวกเค้าอาจจะเกิดจากการขาดความอบอุ่น  บวกกับความเหงา  คูณกับความรู้เท่าไม่ถึงการณ์   ผลลัพท์ที่ออกมา จึงกลายเป็นการเห็นผิดเป็นชอบ  และมันก็คงจะเป็นการผลักพวกเค้าตกเหวเข้าไปใหญ่   เมื่อผู้ใหญ่  หรือพ่อแม่ ที่เค้าหวังและต้องการให้เป็นคนที่เข้าใจเค้าที่สุด   ไม่เคยเข้าใจพวกเค้า   มีแต่ความโกรธแค้น ความโมโห เมื่อรู้ว่าเค้าหลงผิด  เมื่อรู้ว่าเค้าติดยา  ก็เอาแต่ดุด่าเฆี่ยนตี   มันก็สมควรแหล่ะนะ  มันคงเป็นเรื่องที่น่าอับอาย  หากชาวบ้านชาวช่องเค้าได้รู้ว่าที่บ้านนี้  มีลูกสาว ลูกชายติดยา  แล้วพ่อแม่จะเอาหน้าไปไว้ที่ใหน..........    เค้าจึงคิดว่าเพื่อนเท่านั้นที่จะเข้าใจเค้าได้      แต่บ่อยครั้ง ที่ผมเห็นน้องๆที่ติดยามาเล่าให้ฟังแล้ว   บางครั้ง ผมก็อดคิดไม่ได้ว่า  การกระทำของพ่อแม่นั้นรักลูกจริงๆ  หรือรักตัวเองกันแน่  หรือว่ารักชาวบ้าน  กลัวว่าชาวบ้านเค้าจะเสียใจ   ตายแล้ว....ตาย   แล้วนี่ถ้าคุณหญิงโสพิศพิราศ   เค้ารู้ว่าลูกฉันติดยา  แล้วไม่คิดบ้างเลยว่าหรือว่าหม่อมแม่จะอับอายแค่ใหน   หา.....!!  ชายน้อย.....  แกมันไอ้ลูกไม่รักดี  แกมันทำให้ชื่อเสียงของวงศ์ตระกูลเสื่อมเสียไปหมดแล้ว.......  นี่แน่ะ..... ไอ้ลูก   ฉันจะตีแกให้ตายเลย......!!     ประมาณนี้หรือเปล่านะ    นี่กระมัง  คงเป็นที่มาของการรักวัวให้ผูก  รักลูกให้ตี     จะมีพ่อแม่ซักกี่คนกันนะ  ที่รักลูกจริงๆ  แบบที่เมื่อรู้ว่าลูกติดยา แล้วไม่คิดว่ามันเป็นเรื่องคอขาดบาดตาย  เพียงแต่มันเป็นการเดินทางที่เค้าแค่หลงทางไปเท่านั้นเอง   ทำไมไม่ลองเดินตามไปหาเค้า  เมื่อเจอเค้าแล้ว เข้าไปคุยกับเค้า  เข้าใจเค้า  แล้วชวนเค้ากลับมาเดินบนทางที่ถูกต้อง   แน่นอน  มันอาจจะไม่ใช่เรื่องง่าย  เพราะกรุงโรมก็ไม่ได้สร้างเสร็จในวันเดียว  แต่พ่อแม่ทุกคนก็เคยเป็นเด็กกันมาก่อนทั้งนั้นไม่ใช่หรือ  ก็ย่อมน่าที่จะเข้าใจว่า  เมื่อสมัยที่พ่อแม่ยังเป็นเด็กๆจะมีอารมณ์และความรู้สึกอย่างไร......   มันก็ไม่แตกต่างจากเค้าเท่าใหร่หรอก   เชื่อเถอะว่าความรักอย่างแท้จริงจากพ่อแม่  ความอดทน  และความเข้าใจ   มันจะเป็นสายใยแห่งความผูกพันธ์  ที่จะดึงเค้ากลับมาได้   อย่าทำให้เค้าเข้าใจว่าความรักของพ่อแม่  มันเหมือนกับโซ่ตรวนที่ตรึงแขนขาของเค้าไว้   อย่าให้เค้าเข้าใจความหวังดีของพ่อแม่เป็นความจงเกลียดจงชังเลย..........   เชื่อใหมว่า   จากการที่ผมได้พบกับน้องๆหลายคนที่ติดยา    ทุกคนก็ต่างที่อยากจะเป็นคนดีกันทั้งนั้น   ไม่มีใครหรอกที่อยากจะให้ใครมองว่าเป็นคนไม่ดี  มองเป็นไอ้ขี้ยา  เพียงแต่  บางครั้งเค้าไม่มีโอกาสเลยที่จะได้อธิบาย  เพราะผู้ใหญ่ต่างด่วนสรุปไปตามความคิดของตัวเองเป็นใหญ่เท่านั้น.................      
                 ............แต่จะว่าไป  ในกรณีนี้   มันน่าจะเป็นคนละกรณีกับผมนะ  เพราะผมไม่ได้ขาดความอบอุ่นอะไรกับเค้าเท่าใหร่เลย...( มั้ง...)    ผมเพียงแต่ต้องการเดินไปตามความฝันของผมเท่านั้น   ผมเพียงต้องการจะใช้ประโยชน์จากมันเท่านั้นเอง.........  ซื๊ดส์......อาห์.....
ผมโช๊คควันยาบ้าเข้าไปจนเต็มปอด   ก่อนจะพ่นมันออกมาเป็นทางยาว    แหม.....  ของเค้าดีจริงๆ    หันไปหาคุณโย่ง  ไอ้หมอนั่นดีดไปก่อนหน้าผมแล้ว   คว้ากีตาร์ขึ้นมาโซโล่อย่างมันส์มือ    จะรอช้าอยู่ใยล่ะ   ผมคว้ากีตาร์สายเอ็นขึ้นมาบรรเลงเพลงไปร่วมกัน   บทเพลงที่เราร่วมร้อง  ร่วมเล่นแต่ละเพลง  มันช่างไพเราะเสียจริงๆ.........
               ..............ใกล้ค่ำแล้ว   ผมขอลาคุณโย่งกลับบ้าน  และไม่ลืมที่จะขอยืมกีตาร์และเอฟเฟ็กค์มาด้วย   ระหว่างทางที่จะเดินมาขึ้นมอเตอร์ไซค์วิน   ผมรู้สึกแปลกๆ   เหมือนมีใครกำลังจับตามองผมอยู่  และมันกำลังเดินตามผมมาด้วย  และเมื่อผมเหลียวหลังกลับไปมอง   ก็พบกับ  ชายฉกรรจ์ยืนทำหน้าถทึงอยู่  3 – 4 คน  และที่สำคัญทุกคนมันกำลังมองมาที่ผมราวกับเป็นศัตรูคู่อาฆาตกันมาหลายสิบปี     เท่านั้นแหละ   ผมรีบจ้ำเท้าให้ออกไปจากที่นั่นให้เร็วที่สุด   แต่ก็ยังไม่วายได้ยินเสียงมันคุยกันไล่หลังมาไกลๆ “ ........เฮ้ย   ห้าวมากๆ  ระวังจะอยู่ไม่นานนะโว้ย ........”   “ แล้วอย่าปากดีให้มากนัก   รู้เห็นอะไร  ก็ไม่ต้องอวดรู้มาก   แล้วจะหาว่าพวกกูไม่เตือน   ฮ่า ๆๆๆๆๆๆ.........” 
          ..........เสียงพวกมันหัวเราะกันร่า   ผมไม่เข้าใจ  พวกมันเป็นใคร  ผมจำไม่ได้ว่าเคยเจอกับพวกมันตั้งแต่เมื่อใหร่  แต่ที่ผมแน่ใจคือ   มันพูดกับผมแน่ๆ   แต่ผมไปรู้เรื่องอะไรเข้าล่ะ  ผมไม่รู้เรื่องอ่ะ  มันหมายความว่าใง  ความกลัวเริ่มเข้ามาเกาะกินใจผมอีกแล้ว  ถึงวินแล้ว   ผมรีบขึ้นมอเตอร์ไซค์  ให้ไปส่งผมที่บ้านโดยเร็วที่สุด..........
        ..........ถึงอพาร์ทเม็นท์แล้ว  ผมควักเงินจ่ายให้วินมอเตอร์ไซค์    ระหว่างที่ผมกำลังความหาเหรียญ 10  บาทอยู่นั้น........  “    .......ไอ้zzzzz  ระวังตัวให้ดี   อย่าห้าวให้มันมากนัก........”      ..........   หา......ผมตกใจเงยหน้ามองไปที่ต้นเสียง   วินมอเตอร์ไซค์ที่มาส่งผมนั่นเอง   ....เฮ๊ย....อะไรกันวะเนี่ย   ถึงมันใส่หมวกกันน๊อคอยู่และไม่ได้หันมามองที่ผม   แต่ผมแน่ใจว่า  เป็นเสียงที่มาจากมันแน่ๆ .........    “   เมื่อกี้    พี่ว่าอะไรนะครับ........”     ผมย้อนถามด้วยความสงสัยระคนตกใจไปด้วย.......   “      สิบบาทครับ......”   วินมอเตอร์ไซค์หันมาตอบผมเหมือนไม่มีอะไรเกิดขึ้น......  
 .......อ.....อ๋อ.....นี่ครับ.....   ผมยื่นเหรียญ 10 บาทที่อยู่ในมือส่งให้    มันรับไปด้วยท่าทีปกติ  ไม่ได้มีอาการทีท่าที่เป็นพิรุธอะไรเลย   ก่อนที่จะขับรถบึ่งออกไป   ทิ้งผมให้ยืนงงเป็นไก่ตาแตก........   นี่มัน   อะไรกันวะเนี่ย...........
                  .................ผมขึ้นมาที่ห้องพร้อมกับคำถามที่หาคำตอบไม่ได้หลายอย่าง   พวกมันเป็นใคร  แล้วมันมีท่าทีปองร้ายกับผมทำไม  ผมไปทำอะไรให้มัน  ผมไม่ได้หูแว่ว  ผมได้ยินจริงๆ   และท่าทีของพวกมันก็แสดงออกอย่างที่ผมได้ยินจริงๆ    นี่มันเกิดอะไรขึ้นกับผมเนี่ย...........
comment42:.............ผมเริ่มลงมือแกะเพลง   แต่ตอนนี้  สมาธิของผมไม่ได้อยู่กับเพลงที่แกะเลย   มันยังคงพยามหาคำตอบเกี่ยวกับคำพูดของคนพวกนั้น   มันเป็นตำรวจเรอะ.....   ไม่ใช่   มันไม่ได้เป็นตำรวจแน่ๆ   เพราะท่าทางของพวกมัน  การแต่งตัวและราศีไม่ได้อยู่ในข่ายที่จะเป็นตำรวจได้เลย    มันเป็นใคร....  หรือว่าจะเป็นพวกค้ายาบ้า.....   ประเด็นนี้  อาจเป็นไปได้   มันอาจจะรู้ว่าผมเสพยาบ้า   แต่ถ้ามันรู้ว่าผมเป็นคนเสพ   มันก็ไม่น่าจะระรานผมนะ  ในเมื่อผมก็เป็นลูกค้าของมันนี่..........     โอ๊ย.........ยิ่งคิดก็ยิ่งงง      ช่างมัน   แกะเพลงก่อนดีกว่า......... 
                 ....................เสียงโทรศัพท์ดังขึ้น  เมื่อตอนเกือบสี่ทุ่ม  ปลุกผมซึ่งเผลอหลับไปเมื่อใหร่ไม่รู้ตัวให้งัวเงียขึ้นมารับ    ไอ้แต้งนั่นเอง  มันบอกว่าตอนนี้  มันคุยกับทุกคนที่วงแล้ว  ทุกคนโอเค  สิ้นเดือนนี้  ให้มาเริ่มงานได้เลย  แต่เดี๋ยวคืนพรุ่งนี้  มันให้ผมไปกับมันด้วย  จะได้รู้ว่าตอนนี้  แนวเพลงที่วงเล่นอย่างไรกันบ้าง.........   ผมถามถึงพี่โดม ว่าเค้าว่าอย่างไร  ไอ้แต้งก็บอกว่า   พี่โดมแกกำลังอยากออกอยู่พอดี   เพราะแกต้องไปทำงานให้ที่บ้านแก  ทุกอย่างก็เลยลงตัวพอดี   ให้ผมเตรียมตัวแกะเพลงไว้ได้เลย    ผมรับคำด้วยความยินดียิ่ง  ก่อนที่จะวางสาย  แอบยิ้มด้วยความดีใจเล็กๆ   อย่างน้อยตอนนี้  ผมก็ยังพอมีทางออกให้กับชีวิต    ผมหันไปมองที่โปสเตอร์รูปนางนาค  แววตาของนางนาควันนี้  ดูมีความสุขจัง  ซีม่าคงกำลังดีใจไปกับผม  ในเมื่อโอกาสมาถึงอย่างนี้  แล้วผมจะรอช้าอยู่ใย  แกะเพลงต่อดีกว่า...........
         .........................การกลับเข้าไปเล่นที่วงเก่าของผมในครั้งนี้   มันแตกต่างกับตอนที่ผมออกมาอย่างสิ้นเชิง  ครั้งนั้น  ผมออกมาอย่างราชสีห์  ออกมาอย่างสง่าผ่าเผย   ไม่จำเป็นต้องสนใจใครหน้าใหนทั้งสิ้น      ต่างกันกับครั้งนี้   ผมกลับมาในสภาพที่ไม่ต่างจากหมาขี้เรื้อนตัวหนึ่งเท่านั้น สารรูปของผมในตอนนี้  ทั้งผอม  ทั้งดำ  จนผมแทบจะไม่กล้าสู้หน้าใคร  โดยเฉพาะไอ้แมน  ต้นเหตุที่ทำให้ผมออกจากวงในครั้งนั้น........   ผมคิดว่ามันคงจะดูถูกผมอยู่ในใจ  ว่าสุดท้าย ผมก็ไปไม่รอด  ต้องซมซานกลับมาที่วงจนได้....แต่ผมคิดผิด.......   ทุกคนให้การต้อนรับผมเป็นอย่างดี  ไอ้แมนไม่เพียงแต่ไม่โกรธผม   มันยังให้กำลังใจผมอีกต่างหาก  ผมรู้สึกซาบซึ้งถึงน้ำใจของเพื่อนทุกคนเป็นยิ่งนัก    และสัญญากับตัวเองว่า   ครั้งนี้  ผมจะตั้งใจทำงานให้ดีที่สุด    แต่ก็นั่นแหละนะ   ถึงตอนนี้  ผมก็ยังคงเข้าใจว่า  การเสพยาบ้า  มันจะสามารถดึงศักยภาพของผมออกมาได้เต็มที่   ผมจึงยังคงเสพยาบ้าอยู่ แต่ถึงผมจะพยามไม่ให้ใครรู้  แต่การแสดงออกของผม  มันก็ทำให้ทุกคนรู้ได้อยู่ดี   ถึงแม้ผมจะพยามปกปิดอย่างไรก็ตามแต่............ 
               ....................ผมกลับเข้ามาเล่นดนตรีที่วงแคสเปอร์ได้ร่วมเดือนแล้ว   ถึงแม้  จะมีปัญหาบ้างในการตามเพลงในช่วงแรก  เนื่องจากการที่ผมไม่ได้จับกีต้าร์มานาน  ทำให้นิ้วมันอาจจะแข็งๆไปบ้าง   แต่ไม่นาน  ผมก็เริ่มเข้าที่  ตามเพลงที่วงเล่นได้ทันจนได้      การกลับมาร่วมวงกับเพื่อนๆในครั้งนี้  ผมลดบทบาทจากเมื่อก่อน  ที่เคยเป็นคนปล่อยเพลง  คนจอยแขก  มาเป็นมือกีต้าร์เพียงอย่างเดียว   เพราะหน้าที่อันนั้น  ผมยกให้เบสท์ทำตั้งแต่ตอนผมออกจากวงครั้งที่แล้ว   มันคงไม่เป็นการดี  หากผมจะกลับไปล้ำเส้นเบสท์  ซึ่งเป็นหัวหน้าวง  คนปัจจุบัน........  แต่ดูเหมือนผมจะคิดผิด..............
              ...............วันนี้  เราเล่นดนตรีกันเสร็จแล้ว   เบสท์ขับรถพาเราเข้าแวะปั๊มข้างทางเพื่อหาอะไรกินรองท้องก่อนกลับบ้านเหมือนทุกวัน    แต่วันนี้  ดูเหมือนเบสท์จะไม่เหมือนกับทุกวัน  สีหน้าไม่เปื้อนยิ้มเหมือนเคย  ออกจะบึ้งๆอย่างไรพิกล......    คงจะทะเลาะกับแฟนล่ะมั๊ง  ผมคิดในใจ   ก่อนที่จะแวะเข้ามินิมาร์ทในปั๊ม  ซื้อบะหมี่ถ้วยสำเร็จรูปใส่น้ำร้อน  แล้ว  ออกมานั่งที่โต๊ะม้าหินข้างมินิมาร์ทรวมกับเพื่อนๆ   แต่ก่อนที่ผมจะตักบะหมี่คำแรกเข้าปาก......
  “    ......ไอ้zzzz   แม่งกลับมาทำzzzzzอะไรวะ.......!!.......”       ผมสะดุดกึ้ก  มองไปที่ต้นเสียง   เฮ้ย....  เบสท์นี่หว่า  ปกติ  ผมไม่เคยเห็นเบสท์เป็นอย่างนี้มาก่อน  แววตาฉายแววแห่งความเดือดดาลอย่างเห็นได้ชัด    ล... แล้วเค้าพูดกับใคร...           “   ..........รู้มั๊ย   กูเหนื่อยแค่ใหน  ตั้งแต่ออกไป  กูต้องจอย  ต้องทำทุกอย่าง แทนเนี่ย  เห็นกลับมา  นึกว่าจะกลับมาช่วยอะไรได้บ้าง  ที่ใหนได้  ก็แค่หมาขี้เรื้อนตัวนึงเท่านั้นเอง.......”       ไม่ต้องโฟกัสไปที่ใครแล้ว   เบสท์กำลังด่าผม  ต่อหน้าเพื่อนในวง  ที่ได้แต่นั่งกันเงียบกริบ.........  ศึกระหว่างหัวหน้าวง  กับอดีตหัวหน้าวงกำลังเปิดศึกขึ้นมาแล้ว   ผมวางส้อมที่ใช้ตักบะหมี่ถ้วย  ลงในถ้วย  ไม่ต้อง-แล้วกู    หันหน้าไปทางเบสท์  พยามข่มอาการตื่นกลัวอย่างที่ไม่เคยเป็นมาก่อนให้นิ่งที่สุด    “   .........เฮ้ย....เบสท์ใจเย็นก่อน  ฟังเราก่อน   ที่เรา.......”    ไม่ทันที่ผมจะได้อธิบาย    “   ......ไอ้zzzz  อย่ามาพูดดี  เดี๋ยวกูเล่นซะตรงเนี๊ยะ    อย่า .....ไอ้zzzz   อย่ากำแหงกับกู......!!.......”     เสียงเบสท์ตวาดตัดบทผม   พร้อมทั้งถลกแขนเสื้อ  กำหมัดแน่น  เตรียมพร้อมจะเล่นงานเป้าหมายได้ในทุกวินาที......   ผมนั่งตัวแข็งอยู่กับที่    .........  “    โอเค...... เอาไว้เบสท์ใจเย็นกว่านี้   เราค่อยคุยกันก็แล้วกัน   ถ้าเบสท์ยังอารมณ์ร้อนอย่างนี้   เราคงคุยกันไม่รู้เรื่อง..........”      ผมพยามทำให้สถานการณ์ไม่บานปลายไปกว่านี้   ถึงแม้ตอนนี้   อารมณ์ผมที่ตื่นกลัวอยู่เมื่อกี๊มันเริ่มจะเดือดดาลขึ้นมาบ้างแล้วก็ตามที   แต่มันคงไม่เป็นการดี   ถ้าเราต่างคนต่างร้อนกันทั้งคู่   อีกอย่าง  เบสท์ก็ตัวใหญ่กว่าผมเยอะ  โอกาสที่ผมจะโดนกระทืบตายคาตีนมีมากกว่า  80 %  ฉะนั้น  การนั่งเงียบไว้  คงจะเป็นทางออกที่ดีที่สุด........     จากนั้น  บทสวดปานภารยักษ์ใหญ่ก็ตามมาเป็นชุด  รวมทั้งบรรดาสิงสาราสัตว์ต่างๆนาๆ  ที่เบสท์สรรหามาด่าผม  ฯลฯ    .......ใจความส่วนใหญ่  ที่เบสท์โกรธผม  มาจากการที่ผมไม่ทำหน้าที่ เหมือนเมื่อก่อนที่ผมเคยทำ  และเรื่องใหญ่คือเรื่องที่ผมเบิกเงินล่วงหน้าเพื่อเอาไปจ่ายค่าห้อง  แต่เบสท์ กลับเข้าใจว่าผมเบิกเงินไปซื้อยาบ้า   ซึ่งอันนี้  ถึงผมยืนยันอย่างไรก็คงไม่มีใครเชื่อ  ว่าผมเอาเงินไปจ่ายค่าห้องจริงๆ  ส่วนเงินที่เล่นยาบ้า  ผมเอาเงินที่ได้ทิปจากลูกค้าไปซื้อต่างหาก.....   เบสท์รำลึกไปถึงตอนที่ผมลาออกจากวง ที่ใครๆก็พยามห้ามแต่ผมก็ยังจะไป  แต่ผลสุดท้ายเป็นใง  ไปไม่รอด  ต้องซมซานกลับมาที่วงอย่างหมาจนตรอก  เห็นวงเป็นอะไร  อยากไปก็ไป  อยากมาก็มา    พวกกูอุตส่าห์ให้พี่โดมออกเพื่อจะได้กลับมา  หวังว่า จะได้ที่เป็นคนเก่ากลับมา   ที่ใหนได้   ที่ได้มามันก็แค่ไอ้  ไอ้ขี้ยาคนหนึ่งเท่านั้นเอง............!!   
           “  ......................”     ผมนั่งนิ่ง  อึ้ง  เถียงเบสท์ไม่ออกซักคำ   จริงอยู่  ถึงแม้ผมอาจจะคิดได้  ว่าเบสท์ต้องการโชว์เพาเวอร์ของหัวหน้าวงคนปัจจุบัน ที่สยบผมได้ ให้ทุกคนได้เห็น  แต่ที่เบสท์พูด  มันก็จริงเกือบทั้งหมด......  ผมได้แต่นั่งใบ้แข็งเป็นหินอยู่อย่างนั้น   น้ำตาผมใหลลงในบะหมี่ถ้วยเมื่อไหร่ไม่รู้ตัว  ไม่ใช่มาจากความกลัว  หรืออับอาย   เพียงแต่มันรู้สึกเจ็บปวด  ที่ความทระนงของผมถูกทำลายจนหมดสิ้น  ผมในวันนี้  ไม่เหมือนผมในวันก่อนจริงๆ  ไม่ว่าจะเป็น  ความเข้มแข็ง  ความเป็นผู้นำ  ความคิดความอ่านที่ดีกว่านี้   ผมกลายมาเป็นคนอ่อนแอที่แม้แต่จะแย้งซักคำ  ผมก็ไม่กล้า   ยังคงนั่งนิ่งปล่อยให้เบสท์ด่าจนสาแก่ใจอยู่อย่างนั้น............
            .............เมื่อพายุลูกใหญ่ซาลง  การปฐมนิเทศก็จบลง   บะหมี่ถ้วยเส้นมันอืดจนเต็มถ้วยไปหมดแล้ว ไม่ต้องดงต้อง-มันแล้ว  เราพากันขึ้นรถ  ผมขอตัวนั่งข้างหลังกระบะ  ด้วยความที่อับอาย ไม่กล้าสู้หน้าใครในวงได้.....   ไอ้แมน  โดดขึ้นกระบะหลังมานั่งเป็นเพื่อนผมด้วย     มันบอกว่า   กูเข้าใจนะ  แต่กูพูดออกไปไม่ได้เท่านั้นเอง .........    จริงนะ....ไอ้แมน ....  เข้าใจกูนะ.....   ขอบใจว่ะเพื่อน.....  ผมเอามือปาดหน้าเช็ดน้ำตา  แต่มันก็ยังคงใหลรินอยู่อย่างนั้น  จากเพชรบุรียันถึงรังสิตนั่นแหละ................
comment43:บทที่สิบสอง - AcadeMod Fantasia..??
 .............ผมเล่นดนตรีกับวงแคสเปอร์ไปได้อยู่พักนึง  ก่อนที่จะทนความกดดันไม่ใหว  ต้องขอลาออกมาอีกครั้ง  แต่คราวนี้  ผมมีมือกีต้าร์ที่ทุกคนพอใจให้เข้าไปแทนที่ผม   คุณโย่งนั่นเอง  การที่คุณโย่ง  รู้จักกับไอ้แมนกับเบสท์ เป็นอย่างดีอยู่แล้ว  จึงไม่เป็นการยากที่จะเข้าไปเล่นแทนผม  ผลที่ออกมาน่าพอใจ  คุณโย่งแทนที่ผมได้เป็นอย่างดี  แถมจะดีกว่าด้วยซ้ำไป.......   ส่วนผมน่ะเหรอ   ตอนนี้  เหมือนคนบ้าเข้าไปทุกที   วันๆ   ผมจะเก็บตัวอยู่แต่ในห้อง  เฝ้าพร่ำเพ้อรำพันถึงอดีต  ถึงซีม่า  ถึงวิว  ถึงอะไรหลายๆอย่างที่ผมไม่สามารถทำให้เป็นเหมือนเดิมได้.........   ถามถึงงานน่ะเหรอ    ไม่เลย  ตอนนี้   ผมไม่ได้ทำงานอะไรเลย  แต่ที่ผมยังพอจะอยู่โดยไม่ต้องทำงานได้  นั่นก็เพราะ  ผมเริ่มทยอยขายของที่พอจะแลกเป็นเงินได้   ขายไปเกือบทั้งหมด  ล่าสุดนี่ก็บรรดาการ์ตูนที่ผมสะสมเป็นคอลเล็กชั่น  และเคยตั้งใจเอาไว้ว่าจะเก็บไว้ให้คนอื่นเช่า   ใช่......ผมตั้งใจที่จะเปิดร้านเช่าหนังสือ   ก่อนที่ผมจะติดยา  ยังเคยไปจองห้องใต้อพาร์ทเม็นท์  ไว้เตรียมทำร้านอยู่แล้ว  ถ้าบังเอิญผมไม่ติดยาเสียก่อน  ป่านนี้   ผมก็คงได้เริ่มกิจการไปแล้ว.....
 ......แต่วันนี้   ผมไม่มีอารมณ์ที่จะเก็บมันไว้คิดการใหญ่อีกแล้ว  ในเมื่อตอนนี้   ท้องผมมันร้องเป็นโอเปร่ากันหมดแล้ว  และที่สำคัญ  ผมต้องการยาบ้า  มันจะทำให้ผมมีความสุขได้.........    การ์ตูนหลายคอลเล็กชั่น  ถูกขนใส่ในลัง ก่อนที่จะเอาไปขายที่ร้านหนังสือ   ถึงมันจะไม่คุ้มกันเลยกับจำนวนเงินที่ผมได้รับ  เทียบกับการ์ตูนสองลังใหญ่ก็ตาม........ก่อนที่จะแวะเข้าบ้าน   ผมแวะไปที่บ้านหลังหนึ่ง  ที่อยู่ฝั่งตรงข้ามกับบ้านผม  ไม่ใช่บ้านของไอ้เต้ยนะ.....  เพราะไอ้เวระมณีนั่น   มันเพิ่งเชิดยาผมไปเมื่อครั้งที่แล้ว   แถมยังเคยเอายาบ้าปลอมมาให้ผมเล่นอีกด้วย  ...(   .....มันแพร่หลายถึงขนาดมีทำของปลอมเลียนแบบด้วยนะคุณ   เอากะมันสิ  นี่มันเป็นดรัชนีที่บ่งชี้ถึงการระบาดของมันได้อย่างดีเลยเชียวล่ะ.......)     มันเป็นบ้านของผู้ชายคนหนึ่ง   อายุแกประมาณ  38- 40 ต้นๆ   แกชื่อว่า   พี่ทิม    ผมรู้จักกับแกตั้งแต่สมัยยังอยู่กับวิวนั่นแหละ   เคยเล่นฟุตบอลด้วยกัน  ไม่คิดว่าแกจะเล่นยาบ้าด้วย   มารู้อีกที  ก็ตอนที่ผมไปบ่นกับคุณโย่งว่า  โดนไอ้เต้ยมันเชิดยาเอาบ่อยๆนั่นแหละ   คุณโย่งก็เลยพาผมมาที่บ้านพี่ทิม  ก็เลยได้รู้ว่า แกก็เป็นคนเดินของเหมือนกัน  (    จะเรียกว่าเด็กเดินของมันก็กระไรอยู่อ่ะนะ.....)     แต่ที่ทำให้ผมติดใจก็คือ   เราเอาเงินให้แกไป  แล้วก็คอยแกอยู่ในบ้านแกนั่นแหละ  สักพักแกกลับมา  เราก็ปิดประตูเล่นยากันได้เลย   พี่ทิมแกมีทั้งโจ๋  ทั้งเรือ ทั้งไฟลอย ไว้คอยบริการอย่างดี   ได้ของมาเท่าใหร่  เราก็เปิดเสพกันที่นั่น   จะเหลือกลับบ้านกัน สักเม็ดสองเม็ดพอเป็นพิธี   ถึงแม้  ระยะทางจากบ้านพี่ทิมแกจะใกลกว่าบ้านที่ผมเคยไปเอายากับครรชิตก็ตาม   แต่ผมกลับไม่รู้สึกกลัวว่าตำรวจจะจับ  เพราะตอนนี้  ผมไม่สนใจอะไรแล้ว  ชีวิตผมมันจะเป็นอย่างไรก็ช่าง  ในเมื่อตอนนี้ ทุกคนมองผมเป็นหมาขึ้เรื้อนกันไปหมดแล้วนี่   จะโดนจับติดคุกก็ไม่ต่างอะไรกันหรอกมั๊ง     แต่ถึงจะว่าอย่างนั้น  ผมก็เก็บซ่อนของไว้บ้างเป็นพิธี  ไม่ว่าจะเป็นเอาไว้ในขอบกางเกง  ในที่มัดผม  ในส้นรองเท้าผ้าใบ  ฯลฯ   เพราะของที่ผมเอามา  อย่างมากก็ไม่เกิน 2 – 3 เม็ด   ซึ่งผมคิดว่าตำรวจเค้าคงไม่สนใจหรอก  กับยาแค่นี้   สู้ไปจับล๊อตใหญ่ๆไม่ดีกว่าเรอะ  มีผลงานกว่าเยอะ  (    อ้าว.....แล้วทีครรชิตยังโดนจับเพราะยาบ้าเม็ดเดียวเองไม่ใช่เรอะ   ทำไมตอนนั้น  ผมลืมคิดไปนะ.....   ).........
           ............เสียงโทรศัพท์ดังขึ้น  หลังจากผมก้าวเข้าห้องมาได้ไม่นาน  ใครอีกล่ะ   หรือจะเป็นพี่สาวของครรชิต   เออ....  จริงสิ    ป่านนี้  มันจะเป็นอย่างไรบ้างนะ......นี่ก็หลายเดือนแล้วนะที่ครรชิตโดนจับไป    ป่านนี้น่าจะได้ออกมาแล้วนะ
   ผมลุกขึ้นไปรับโทรศัพท์    สวัสดีครับ.....  แป๊ะเหรอ......   อ๊ะ...(  .....ลืมบอกไป   ว่าญาติพี่น้องผมเค้าจะเรียกผมว่าแป๊ะ ส่วนชื่อมด  นั่นเป็นเพราะเพื่อนๆ สมัยเรียนมันตั้งให้   มันเห็นว่าผมตัวเล็ก  และผมก็รู้สึกว่ามันน่ารักกว่าชื่อแป๊ะเยอะเลย   ก็เลยใช้ชื่อมดมาตั้งแต่นั้น  จะมีก็แต่แถวบ้านผมนั่นแหละ  ที่ยังเรียกผมว่าแป๊ะอยู่......)     เสียงนี้ผมจำได้   เป็นเสียงของพี่ต๋อม  พี่สาวของผมนั่นเอง  โทรมาถามสารทุกข์สุขดิบ  คงจะเห็นว่าผมเงียบหายไปนานนั่นเอง   การคุยที่ไม่ค่อยร่าเริงเหมือนทุกครั้ง  ทำให้พี่ต๋อมอดถามผมไม่ได้  ว่าเป็นอะไรหรือเปล่า   ผมนิ่งอยู่สักพัก   เพื่อคิดไตร่ตรองอะไรบางอย่าง  ก่อนที่จะถอนหายใจ  แล้วบอกกับพี่ต๋อมว่า    ผมติดยาว่ะพี่......     หา....!!   ติดยาเหรอ   ยาอะไร  อย่าบอกนะว่าเป็นยาบ้า   พอผมบอกว่าใช่เท่านั้นแหละ  พี่ผมก็ตีโพยตีพายเสียยกใหญ่  ....แล้วนี่เอ็งไม่กลัวติดคุกบ้างหรือใง   ตำรวจเค้าจับกันปาวๆ   แล้วนี่ถ้าหลวงพ่อกับแม่รู้  เอ็งไม่กลัวพ่อแม่เสียใจเหรอ......    ผมนิ่งเงียบไปสักพัก   ก่อนจะบอกพี่ต๋อมว่า   งั้นพี่ก็อย่าบอกหลวงพ่อกับแม่ก็แล้วกัน   ผมกำลังพยามเลิกยาอยู่   แค่นี้ก่อนแล้วกันนะ.....   ผมตัดบทก่อนที่จะวางหูโทรศัพท์ลงไป......      
                      ....................หลังจากวางหูโทรศัพท์  ผมโช๊คยาที่ยังเหลืออยู่สองเม็ด  จนหมด   ก่อนที่จะมานั่งคิดอะไรไปเรื่อยเปื่อย    ผมมานั่งคิดว่าดีแล้วเหรอที่ผมบอกความจริงพี่ต๋อมไป   แต่ถ้าจะให้โกหก  วันนึง เค้าก็ต้องรู้อยู่ดีว่าผมเล่น   ยังใงก็ตาม  ภาวนาให้พี่ต๋อมอย่าบอกหลวงพ่อกับแม่ก็แล้วกัน  ผมไม่อยากให้เค้าคิดมาก   แล้วที่ผมบอกว่าจะเลิกยาล่ะ  ผมควรจะเลิกมันดีใหมนะ   ไม่....  ผมยังไม่อยากเลิก   เพราะมันคือความสุขอย่างเดียวที่ผมพอจะหาได้  ในสภาวะที่ผมไม่มีเหลือใครแล้วอย่างนี้.........  ยาบ้า   มันคือสิ่งเดียวที่จะหล่อเลี้ยงจิตใจผมได้    ผมนอนมองดูโปสเตอร์นางนาคอีกครั้ง   คิดถึงซีม่าง่ะ.....   ผมได้ข่าวที่ไม่ค่อยดีเท่าใหร่จากโอเล่แฟนของบ๊อบที่เป็นมือกลองเพื่อนผม  และทำงานอยู่ที่เดียวกับซีม่าว่า  แฟนใหม่ของซีม่าก็ติดยาบ้าเหมือนกัน   วันดี  คืนดี  ทำงานอยู่  มันก็เสี้ยนยาจนมือไม้สั่นไปหมด   มันติดหนักยิ่งกว่าผมอีก........     ว๊า......ทำไมต้องเป็นอย่างนี้ด้วยนะ   ผมนึกว่าถ้าซีม่าเลิกกับผมแล้ว  ซีม่าน่าจะได้พบคนที่ดีกว่าผม   แล้วอย่างนี้  ที่ผมเลิกกับซีม่า ก็ไม่ได้มีประโยชน์อะไรเลยน่ะสิ  มันไม่ต่างจากซีม่าต้องหนีเสือไปปะจระเข้เลย............. 
                     .................ระหว่างที่กำลังนอนคิดอยู่นั้น   ฉับพลัน  หูผมก็ได้ยินเสียงๆหนึ่ง    จากห้องข้างๆ  หรือห้องข้างบนผมไม่แน่ใจ   รู้เพียงแต่ว่า   มันเป็นเสียงของผู้หญิงกับผู้ชายที่กำลังมีอะไรกันอยู่   และเสียงมันไม่ได้เป็นเสียงของคนคู่เดียว   มันมีอีกหลายคู่   ร้องครวญคราง  ซี๊ดซ๊าดกันจ้าละหวั่นไปหมด     เฮ้ย.....  ใครมันมาเอากัน  กลางวันแสกๆ  อย่างนี้นะ  ผมนึกในใจ   แต่จะว่าด้วยเพราะสัญชาติญาณของเพศผู้  ประกอบกับการที่ผมไม่ได้มีอะไรกับใครมานานแล้วด้วยหรือเปล่านะ   มันทำให้ผมหูผึ่งขึ้นมาทันที  ใครกันวะ    ผมพยามเอาหูแนบกำแพงเพื่อหาที่มาของเสียง  ในขณะที่เจ้าตัวเล็กของผมตื่นตัวขึ้นมาโดยไม่รู้ตัว.....  ทันไดนั้น....... เสียงคนกระทืบเท้าดังปัง.....!!    มาจากห้องข้างบน  พร้อมทั้งเสียงพวงกุญแจเจ้าเก่าดังกระทบกัน  กรุ๊ง กริ๊ง ๆ พร้อมทั้งเสียงหัวเราะกันลั่นห้อง    ........ฮ่าๆๆๆๆ    ไอ้zzzzzนี่มันว่ะ   เฮ้ย......น้องร้องดังๆ  ให้มันอาศัยหน่อยซิ   ถือว่าทำบุญทำทานให้หมามันไป.....ฮ่า  ฮ่า  ๆๆๆๆ............   จากนั้น  ก็มีเสียงผู้หญิงแสร้งทำเป็นร้องครวญครางให้ผมได้ยิน........โอ้ว....อ้า....กันไป     ส่วนผมน่ะเหรอ  ช้างน้อยที่กลายเป็นช้างพลาย  บัดนี้  มันกลายเป็นแค่หนอนเงาะตัวนึงไปซะแล้ว    ความโกรธระคนความอับอาย  ทำให้ผมถึงกับร้องให้ออกมาประมาณเหมือนเด็กที่โดนรังแกแต่สู้ไม่ได้เลยโดนเพื่อนหัวเราะประมาณนั้นเลย......... ฮือ  ฮือ...   นี่มันอะไรกันนักหนาโว๊ย   พวกมันรู้ได้อย่างไรว่าผมกำลังทำอะไรอยู่...........    ...เออ  .......ไอ้zzzz......!!   อย่าให้กูรู้นะว่าซ่อนกล้องไว้ที่ใหน.........   นาทีนั้น  คำพูดของคุณโย่ง  ที่เคยเตือนผมว่าให้ระวัง   อาจจะมีกล้องตัวจิ๋ว  ซ่อนอยู่คอยแอบดูผมแน่ๆ   มันเด่นชัดขึ้นในสมองเป็นช๊อตๆ  ผมตัดสินใจ  วิ่งเข้าไปในห้องน้ำ   เปิดฝ้าเพดาน  พยามมองหารูหรืออะไรก็ตามแต่  ที่พอจะเป็นกล้องตัวจิ๋วได้   แต่ดูยังไง  ก็ไม่มีวี่แวว ว่าจะมีอะไรซ่อนอยู่  และก็ไม่มีทางที่ใครจะแอบปีนเข้ามาในนี้ได้แน่   หาอยู่นาน  ยังใงๆก็ไม่เจอ   ผมออกจากห้องน้ำ  มาเดินสำรวจรอบห้อง  มองดูเพดานห้อง  ก็ไม่มีร่องรอยอะไร  นอกจากแมงมุมที่ชักใยอยู่   หรือจะเป็นแมงมุมสปายติดกล้องวะ.......ไปนั่นไปซะแล้ว   ผมเอาไม้กวาดกวาดหยากไย่รวมทั้งแมงมุมออกจนหมด  ก็ไม่น่าใช่  เพราะแมงมุมที่ผมจับได้  มันก็ตัวเล็กเกินกว่าจะติดกล้องได้   หรือว่า.......   ผมมองไปที่หลอดไฟ  ..........มันอาจจะติดกล้องไว้ที่หลอดไฟ   ไวเท่าความคิด   ผมลงไปยืมบันไดลิงจากเจ้าของอพารท์เม็นต์  ก่อนที่จะเอาขึ้นมาปีนดู  หลอดไฟ  ดูขั้ว  ดูทุกอย่าง   มันอาจเป็นไปได้ที่สุดแล้ว    เพราะเมื่อถอดหลอดไฟออกมา และถอดรางมันออกมาดู  มันมีสายไฟ  และพันไว้กับสก๊อตเทปสีดำ  มันอาจมีสักอันที่มันเป็นกล้องสอดแนม........
comment44:ในขณะที่ผมกำลังสาละวนกับหลอดไฟอยู่นั้น   ก็ได้ยินเสียงเคาะ  มาจากห้องข้างบน  .......เฮ๊ย.....เห็นอะไรนี่หรือเปล่า......หน้าห้องน่ะ......    ผมหันควับไปตามเสียง   ภาพที่เห็นทำให้ผมหัวใจแทบหยุดเต้น......!!   สิ่งที่ผมเห็น   มันเป็นคล้ายสายหูฟังซาวน์เบ้าท์    แตกต่างกันตรงที่  ตรงที่น่าจะเป็นหูฟัง  มันกลับเป็นลูกกลมๆเล็ก  คล้ายไมโครโฟนจิ๋วที่ผมเคยเห็นดาราที่เล่นละครใส่เป็นประจำ    มันถูกโยงมาจากห้องข้างบน  เมื่อผมหันไปมอง  มันก็ค่อยๆ ชักขึ้นไปข้างบนจนหายลับตาไป..........   ผมนั่งนิ่งไม่ใหวติงอยู่พักนึง  ก่อนจะตั้งสติ  วิ่งไปดูที่ระเบียงหน้าห้อง  เลยไปถึงระเบียงห้องข้างบน   ไม่มีอะไรแล้ว........   แต่นั่น    มันก็เพียงพอที่จะทำให้ผมแน่ใจได้ว่า   ผมกำลังโดนแอบถ่ายและจับตาดูการเคลื่อนไหวอยู่จริงๆ......!!...........ฮ่า ฮ่า ๆๆๆๆ     เสียงหัวเราะจากห้องข้างบนลอยมาแต่ใกล......  กล้ามั๊ยล่ะ........ขึ้นมาเจอกับกูที่ห้องเดี๋ยวนี้เลยสิ.........มาเลย .....กูอยู่ห้องข้างบนนี่แหละ.......หึหึๆๆๆๆๆ.........
       ...............ผมไม่ได้ขึ้นไปที่ห้องข้างบนตามคำเชิญชวนของมันหรอก   เพราะตอนนี้   ผมหมดเรี่ยวหมดแรงที่จะไปใหน   ความกลัวที่แล่นเข้ามาในหัวยังไม่เท่าใหร่   แต่การที่ได้รู้ว่าข้อสัณนิฐฐาณของผมเป็นจริงนั่นต่างหาก   ที่ทำให้ผมแทบทรุด...........    คำถามมากมาย  ตามเข้ามาในหัวผม  ทำไม  ยังไง  อะไร  ฯลฯ......  ต่างๆนาๆ  พรั่งพรูเข้ามาเป็นระลอกอย่างกับคลื่นสึนามิ..........       ผมรวบรวมสติสตังให้เข้าที่  ก่อนที่จะเดินเอาบันไดลิงไปคืนเจ้าของอพาร์ทเม็นท์    ระหว่างที่ผมยืนอยู่หน้าตึก   ผมเงยหน้ามองไปที่หน้าต่างห้องที่อยู่ถัดไปทางชั้นบน  หน้าต่างยังคงปิดด้วยผ้าม่านเหมือนเคย  ไม่มีวี่แววของคนอยู่.......  ในขณะที่ผมกำลังคิดถึงเหตุผลของพวกมัน   ทันไดนั้น  ก็มีกลุ่มชายฉกรรจ์ 3 – 4  คน  หน้าตาไม่คุ้นหน้าผมเลย  เดินลงมาจากบันไดอพาร์ทเม็นท์   มาล้อมหน้า  ล้อมหลังผม  ทำทีเป็นมาซื้อของ    แต่เรื่องที่มันคุยกันนั้น  ทำให้ผมขนหัวลุก    “..........  เฮ้ย.......  เคยเห็นหมาขี้เรื้อนป่าววะ......ไอ้zzzz  หาตัวเมียไม่ได้    พอมันได้ยินเสียงคนเค้าเอากัน   มันเลยว่ะ.......ฮ่า ฮ่า ๆๆๆๆ.......”      “   .....กูก็นึกว่ามันแน่    ไอ้zzzz.....เอาเข้าจริง  สั่นเป็นเจ้าเข้า  กูว่าตุ๊ดว่ะ.....”     “  เฮ้ย......แต่ถ้ามันรู้อะไร  แล้วทำเป็นไม่รู้   กูก็ว่าจะเมตตากับมันซะหน่อย  จะเลี้ยงไว้เอาบุญ........”     ..........ผมในตอนนั้น   ไม่สามารถเก็บอาการกลัวได้แล้ว  ทั้งๆที่อากาศก็ค่อนข้างร้อน  แต่ผมกลับตัวสั่นพั่บๆ   กลัวอย่างที่ไม่เคยกลัวมาก่อน   พวกมันแน่นอน   และมันกำลังพูดถึงผมด้วย   ผมแน่ใจ.........แต่ก็แปลก   เมื่อผมทำใจกล้ามองไปที่พวกมัน   ดูเหมือนพวกมันไม่ได้สนใจผมเลย   แต่ทำไมเรื่องที่มันพูดกัน   มันเหมือนกับเป็นเรื่องของผมเลย   มันมีบางอย่างขัดแย้งกันอยู่     แต่ก่อนที่ผมจะเยี่ยวแตกตรงนี้   ผมก้มหัวอย่างนอบน้อมขอทาง  ฝ่าวงล้อมพวกมันออกมา  กำลังจะเดินขึ้นบันได  ก็ได้ยินเสียงตะโกนไล่มาตามหลัง  ......  “    ริจะเล่นกับไฟ   ระวังไฟจะไหม้ตัวนะ  กูบอกไว้ก่อน.......... ฮ่า ฮ่าๆๆๆๆๆ........”..........
                   .................... ผมเชื่ออย่างเต็มหัวใจ  ว่าในห้อง  ผมต้องมีกล้องแอบดูผมแน่ๆ   ไม่....  ผมยืนยันว่าผมไม่ได้หูแว่ว   อะไรมันจะหูแว่วเป็นเรื่องเป็นราวได้ขนาดนี้  ใหนจะภาพที่ผมเห็นสายไมค์  แล้วใหนจะเรื่องที่พวกมันคุยกันอีก   พวกมันคงไม่บังเอิญคุยกันเล่นๆ  แต่มันดันมาตรงกับเรื่องของผมแน่.......  ถ้าสมัยนั้น  มันมีรายการแนวเรียลลิตี้ทีวี ที่มีเกร่อเหมือนอย่างทุกวันนี้   รายการที่มีการติดกล้องไว้คอยดูพฤติกรรมของผู้เข้าแข่งขัน  เป็นสิบๆตัว   อย่างรายการ  academi fantasia  ,  big brother , the star ......ฯลฯ     ผมอาจจะเข้าใจได้ว่า  ผมอาจจะเป็นหนึ่งในผู้เข้าแข่งขัน คงจะรู้สึกเฉยๆ  และก็คิดว่าคงไม่แปลก  หากจะรู้ว่าห้องตัวเอง  มีกล้องทีวีแอบถ่ายไว้อยู่     แต่นี่มันไม่ใช่    สมัยนั้น  ไม่ว่าจะเป็นการแอบถ่าย หรือ คลิปวีดีโอทางมือถือมันก็ยังไม่มี   หรือถึงแม้สมัยนั้น  มันมีการแอบถ่ายเก็บเป็นคลิปวีดีโอจริง  ภาพการกระทำของผม  มันก็คงไม่มีใครอยากจะดูกันหรอก......   แล้วถ้างั้น  มันจะแอบดูผมไปทำซากอะไรฟะ........
                ................หลากหลายคำถาม  ทำให้ผมเริ่มต้นการคิดหาคำตอบกับเรื่องนี้  อย่างเอาจริงเอาจัง   ในตอนนี้  ผมตัดประเด็นที่ว่าผมอาจจะประสาทหลอนหรือหูแว่ว  จากยาบ้าไปทิ้งอย่างสิ้นเชิง   ผมเชื่อว่าในห้องผมมันมีกล้องแอบถ่ายอยู่แน่นอน   คำถามต่อมา  แล้วมันเป็นใคร  มันจะถ่ายไปเพื่ออะไร  แล้วมันมาติดตั้งกล้องได้อย่างไร.......  คำถามที่ว่ามันเป็นใครนั้น   ผมมีคำตอบได้สองอย่าง   หนึ่ง  มันอาจจะเป็นตำรวจ   ที่อาจจะรู้ว่าผมติดยาบ้า  และด้วยการที่ผมเป็นคนที่เป็นที่รู้จักของหลายคน  ผมเป็นคนมีเพื่อนเยอะ   ทั้งคนดีและไม่ดี   และนั่นอาจจะเป็นสาเหตุที่เค้าแอบมาติดกล้องมาแอบถ่าย  เพื่อจะได้รู้ว่ามี่ใครบ้างที่เสพยาบ้า......  แต่มันก็มีข้อโต้แย้งในเรื่องนี้   ถ้าเป็นตำรวจ  แล้วทำไม  มันไม่จับผมไปเสียเลย  ทำไมยังปล่อยให้ผมลอยนวล   แล้วมีเหตุผลอะไรที่เค้า  จงใจจะให้ผมได้ยินคำพูดและการกระทำของพวกเค้า   ถ้าเป็นตำรวจเค้าไม่น่าจะทำผิดกฎหมายเสียเอง  ด้วยการคุกคามต่อสิทธิส่วนตัวของคนอื่นอย่างนี้  ถึงแม้จะอ้างว่าเป็นการทำตามหน้าที่ก็เถอะ   ยังใงมันก็เกินไป   ทำให้ผมตัดคำตอบนี้ออกไป.........มันไม่น่าใช่........
           ................คำตอบอย่างที่สอง  เป็นไปได้ใหม  ที่มันจะเป็นพวกพ่อค้ายาบ้า    มันถึงได้มีการกระทำที่อุกอาจเช่นนี้   มันอาจจะเป็นเครือข่ายยาบ้ารายใหญ่   และเมื่อรู้ว่าผมติดยา  และผมเป็นที่รู้จักของหลายคน  มันก็เลยเอากล้องมาติดไว้  เผื่อจะได้หาลูกค้าได้ง่ายขึ้น  จะได้รู้ว่าคนใหนติดยา  คนใหนที่ไม่ติดยา    และอีกทั้งการข่มขู่นั้นก็เป็นเพราะไม่ต้องการให้ผมแจ้งความก็ได้     ข้อนี้  ผมว่ามันเข้าเค้ากว่าข้อแรก  มันเป็นไปได้มากกว่า.....  แต่ก็มีคำถามตามมาอีก  ว่า......  แล้วมันเข้ามาติดกล้องในห้องผมได้อย่างไร     .....เออ   นั่นสินะ   มันมาติดได้อย่างไร  เพราะห้องนี้   ผมก็เข้ามาอยู่เป็นห้องแรกๆ  ตั้งแต่เพิ่งสร้างเสร็จใหม่ๆ   และสมัยตอนที่ผมอยู่กับวิว  ผมก็ยังไม่ได้ยินเสียงเหล่านี้   อยู่กับซีม่าก็ยังไม่เคยได้ยิน   จนกระทั่งผมเริ่มติดยานั่นแหละ.......   เอ๊ะ........  หรือว่าจะเป็นเพราะผมติดยาวะ.......  เอ้า.....เอาอีกแล้ว   ปัญหามันก็วิ่งวนกลับมาที่เก่าอีกแล้ว  ขืนคิดต่อไปผมคงฟุ้งซ่านไม่รู้จบ...........
           ...........ผมล้มตัวลงนอน  แต่ข่มตาอย่างไรก็นอนไม่หลับ    ผมนอนมองภาพของนางนาค  ที่ติดอยู่ริมหน้าต่าง  วันนี้  แววตาของนางนาคค่อนข้างเศร้าศร้อย   ซีม่าเป็นอะไรหรือเปล่านะ......เป็นห่วงจัง   พูดถึงซีม่าแล้วผมก็อดคิดถึงไม่ได้   ในวิทยุ  ตอนนี้กำลังเปิดเพลง  ........รักนี้มีแต่เธอ.....งานเพลงช้าๆของคาราบาว อยู่ในอัลบั้ม อเมริกันอันธพาล  เป็นการร้องของพี่เทียรี่  เมฆวัฒนา  ถึงแม้มันจะเป็นเพลงที่ไม่ได้อมตะ  และไม่ได้โด่งดังเท่าใหร่  เหมือนอย่างเพลงแม่สาย หรือ  นางงามต้อกระจก   หา......อะไรนะ.....   อ้อ  โทษที  นางงามตู้กระจก    ......แต่มันกลับเป็นอีกหนึ่งบทเพลงที่ผมชอบเป็นชีวิตจิตใจ........มันช่างแทนความรู้สึกในตอนนี้ของผมได้อย่างจับใจจริงๆ............
comment45:................ฟ้า.....ช่วยบอกเธอซักคำ ได้ใหม    เธอจากไป   หัวใจฉันตามมา  ไม่เคยกลับ
           ................ดิน....ช่วยต่อเติมถ้อยคำ  มีเหตุผล   จนกว่าเธอ  จะยอม เห็นใจ............
       .......แล้วพระเอกมิวสิคอย่างผม  ก็นอนร้องให้ อีกตามเคย.........
                .................บ่ายวันนี้   ผมได้พบกับชายใส่แว่นแปลกหน้าคนหนึ่ง   ซึ่งผมก็จำไม่ได้เหมือนกัน  ว่าผมไปรู้จักกับเค้าตั้งแต่เมื่อใหร่   เค้าเข้ามาเคาะประตู  ตอนที่ผมกำลังเอาด้ามไม้กวาดทิ่มไปในหลอดดูดยาบ้า  เพื่อเอาขี้ยามันมาเล่นอยู่พอดี  (    ทำใงได้   เงินผมก็ไม่ค่อยมีแล้ว  งานก็ไม่มี  แต่เสี้ยนยาก็เสี้ยน  ก็เลย.....เอาวะ.....   เล่นขี้ยาบ้าแก้ขัดไปก่อน.......)   กำลังจะลนไฟไต้เรืออยู่พอดี   เสียงเคาะประตูก็ดังขึ้น  เล่นเอาสะดุ้งพรวด  ใจตกไปอยู่ที่ตาตุ่ม  ขี้หดตดหาย  รีบขยำเรือทิ้งแทบไม่ทัน   นั่งทำใจอยู่สักพัก  จนแน่ใจว่าเก็บอาการอยู่แล้ว  ก็เปิดประตูออกมา  ก็มาพบกับไอ้แว่นเนี่ย......    หะแรก  ผมเข้าใจว่าเค้าอาจจะเป็นไอ้พวกห้องที่อยู่ข้างบน  มันคงจะมีอะไรมาเจรจากับผมแน่   แต่คุยไปคุยมา  ท่าทางที่ดูเป็นมิตรของเค้า  ทำให้ผมค่อยวางใจได้ว่า  เค้าไม่ใช่ไอ้พวกนั้นแน่นอน   เค้าแนะนำตัวว่า  เค้าชื่อ แอ๊ด   ซึ่งผมก็ขอเรียกเค้าว่า  คุณแอ๊ดก็แล้วกัน............   เค้าบอกว่า  เค้าเป็นนักดนตรี  ที่เคยเล่นอยู่เธคที่วงซอมบี้ของผมไปเล่นอยู่   วงเค้าเล่นต่อวงผมอีกที  คุณแอ๊ดบอกว่าเค้าเห็นผมเล่นดนตรีแล้ว  รู้สึกประทับใจหรือชื่นชอบอะไรประมาณนี้แหละ   ก็เลยอยากชวนผมไปเล่นกับวงของเค้าด้วย   ผมก็ได้แต่รับความปรารถนาดีของเค้าเก็บไว้   และตอบปฏิเสฐกลับไป  ด้วยเหตุผลที่ว่า  ตอนนี้  ผมไม่มีกีต้าร์แล้ว  ไม่มีอะไรเหลือเลย  แถมผมไม่ได้จับกีต้าร์มานานแล้ว มันคงจะเหมาะกว่า ถ้าคุณมองหาคนอื่น    คุณแอ๊ดก็ได้แต่ขำ  แล้วบอกกับผมว่า  ไม่จำเป็นต้องมีกีต้าร์ก็ได้.......หา....แสดงว่า  คุณมีกีต้าร์ให้ผมเหรอ  แต่มันก็เท่านั้นแหละ   เพราะผมไม่ได้แกะเพลงมานานแล้ว......คุณแอ๊ดบอกว่าเปล่า  ผมไม่ได้มีกีตาร์ให้คุณยืมหรอก........    อ้าว......แล้วจะให้กูไปเล่นพระแสงของ้าวอะไรไม่ทราบ   ผมเริ่มฉุน  แต่ก็ซ่อนคำด่าเอาไว้ในคำว่า  แล้วคุณจะให้ผมไปทำอะไร.....   ผมไม่ได้ชวนคุณมาเล่นกีต้าร์   แต่ผมชวนคุณให้มาเป็นนักร้อง......!!    ผมตาเบิกกว้าง  ทวนคำนั้นอีกทีเพื่อให้แน่ใจว่าไม่ได้ฟังผิด   พร้อมทั้งเอามือชี้หน้าตัวเอง   เป็นนักร้อง.....  หน้าอย่างผมเนี่ยนะ  .......ให้เป็นนักร้อง    ถ้าหล่อได้ครึ่งวิลลี่ ผมจะไม่แปลกใจเลย  .....แต่จากคำพูดคำจาที่หนักแน่น   ของคุณแอ๊ดแล้ว  ดูเหมือนมันไม่ใช่การพูดเล่นเสียแล้ว  ........เฮ๊ย.....คุณจะบ้าเหรอ   นักร้องเค้าต้องหน้าตาสวยๆ  หล่อๆ กันทั้งนั้น  ถ้าไม่หล่อก็ให้สูงขาวดูดีเป็นใช้ได้    แต่นี่  ผมไม่ได้เข้าข่ายอะไรพวกนั้นเลย   คุณจะบ้าเหรอ.......ผมย้อนถาม     คุณแอ๊ดมองตาผมด้วยแววตาที่จริงจัง   แล้วพูดกับผมว่า   ผมเชื่อว่าคุณทำได้.......   แค่เนี้ยนะ  เหตุผลของ   ผมอยากจะย้อนถามใจจะขาด........    แต่ในเมื่อเค้าอุตส่าห์เชื่อใจผมถึงขนาดนี้   มันจึงทำให้ผมเริ่มคิดไตร่ตรอง    .........เอาใงดีวะ   พูดถึง  มันก็ไม่น่าจะยากอะไรนะ   เป็นนักร้องนำอย่างเดียว   ถ้าเราไม่หล่อหรือร้องไม่ดี  ก็ไม่เห็นเป็นไร   มันอยากให้วงมันถูกไล่ออกก็เรื่องของมัน   ช่วยไม่ได้   เลือกกูเอง   เราไม่เห็นจะต้องเดือดร้อนด้วยนี่หว่า   แถมตอนนี้   เราก็ยังไม่มีงานทำ  ลองทำดูเล่นๆ  คงไม่เป็นไรมั๊ง........     โอเค   ผมตกลงรับปากโดยที่ไม่รู้ว่ามีอะไรดลใจหรือเปล่า   แต่ผมก็รู้สึกถูกชะตากับไอ้หมอนี่ไม่น้อยเหมือนกัน     คุณแอ๊ด นัดให้ผมเตรียมตัวให้พร้อม  เดี๋ยวสองทุ่ม  คืนพรุ่งนี้  รถตู้ของวงจะมารับผมที่หน้าปากซอย.......   เฮ๊ย.....พรุ่งนี้เลยเหรอ    เออ.....เอาก็เอา   เอาใงเอากัน......   น่าแปลกที่ครั้งนี้  ผมรับปากโดยที่ไม่ต้องคิดให้มากมายนัก   ต่างจากที่คนอื่นมาชวน  ไม่ว่าจะเงินดีอย่างไรผมก็ไม่ยอมไปท่าเดียว   ต่างจากครั้งนี้    หรืออาจจะเป็นเพราะผมรู้สึกอยากเรียนรู้บทบาทใหม่ๆบ้างก็ได้ การเป็นนักร้องนำ  มันค่อนข้างท้าทายความสามารถของผมได้อย่างทีเดียว   ผมเริ่มรู้สึกเกิดไฟอยากจะทำงานบ้างแล้ว  หลังจากหมดไฟกับการเล่นดนตรีไปนาน................แต่ก่อนที่เราจะจบบทสนธนากัน   ผมถามอะไรบางอย่างกับคุณแอ๊ด   แล้วคุณพอจะรู้อะไรเกี่ยวกับตัวผมบ้างใหม......   เรื่องอะไรล่ะ   คุณแอ๊ดถาม   ผมนิ่งอยู่สักพักก่อนที่จะตัดสินใจบอกกับคุณแอ๊ดว่า   ผมติดยาว่ะ......     คุณแอ๊ดหัวเราะ......  โธ่.....เรื่องแค่นี้  ทำไมผมจะไม่รู้   ก็ไม่เห็นแปลกอะไรนี่   บ้านผมอยู่ฝั่งโน้น  เพื่อนผมมันก็ติดยากันเยอะ  ไม่เห็นแปลกตรงใหน   คุณจะติดยา หรืออะไรผมก็ไม่สนใจหรอก   ขอให้คุณรับผิดชอบงานได้ก็พอแล้ว......  ก่อนที่คุณแอ๊ดจะย้ำว่าอย่าลืมนะ  สองทุ่มพรุ่งนี้   ก่อนที่จะขอตัวลากลับ......   ปล่อยให้ผมยืนงงเป็นไก่ตาแตก   เออ....แฮะ   คนพูดง่ายแบบนี้ก็มีด้วย...........
comment46:บทที่สิบสาม - บทบาทใหม่...วงใหม่....และเธอคนนั้น.....?
   ................ผมแวะไปเล่นยาที่บ้านพี่ทิม  เพื่อความสบายใจด้วย   จะได้ไม่ต้องมานั่งกังวลกับเสียงไอ้ห้องข้างบนมันอีก      ก็พอดีเจอกับคุณโย่ง  ซึ่งมาเล่นยาที่บ้านพี่ทิมเหมือนกัน   ผมรอจังหวะที่พี่ทิม  ไปเอายา  เล่าเรื่องที่ผมได้ยินเสียงจากห้องข้างบน  รวมทั้งไมค์ลอย  ที่ผมเห็นให้คุณโย่งฟัง   แล้วบอกกับคุณโย่ง  ว่าผมต้องหาคำตอบให้ได้ว่าพวกมันเป็นใคร........    แต่ครั้งนี้   ดูเหมือนคุณโย่ง  ไม่อยากจะให้ผมทำอย่างนั้น   บอกผมว่า  คุณอย่าไปสนใจอะไรเลยดีกว่า  อย่าไปยุ่งกับพวกมันเลย  เดี๋ยวเรื่องมันจะยุ่งไปกว่านี้......    คุณโย่งพูดเหมือนรู้อะไรบางอย่าง  ผมพยามจะถาม  แต่คุณโย่งก็พยามเลี่ยงไปคุยเรื่องอื่น......  จนกระทั่ง   พี่ทิมมา  บทสนทนาของเราเลยจบลงแค่นั้น.........
    ...........ผมได้แต่เก็บความข้องใจนี่ไว้ในใจเงียบๆ   ไม่เข้าใจว่าทำไม   ทั้งๆ ที่ตอนแรก  คุณโย่งมาพูดทำให้ผมเชื่อไปต่างๆนาๆ   แต่ในวันนี้  กลับมาบอกว่า  มันไม่มีอะไรหรอก   อย่าไปยุ่งกับพวกมัน  มันหมายความว่าใง  คุณโย่งกำลังปิดบังอะไรผมอยู่...............
              .................ผมออกมาจากบ้านพี่ทิม  ด้วยอาการดีดเต็มที่  หนนี้ มาถึงหน้าอพาร์ทเม็นท์   ผมยังไม่ขึ้นห้อง   แต่กลับไปนั่งอยู่ตรงเก้าอี้ไม้ของอพาร์ทเม็นท์ที่อยู่ฝั่งตรงข้าม   นั่งสำรวจถึงรอยแตกของปูน  รวมไปถึงสายไฟที่พันพาด  รวมกับสายโทรศัพท์  ทุกอย่างที่พอจะเป็นร่องรอย  ของการซ่อนกล้องได้   โดยที่หารู้ไม่ว่า  มีสายตาของเจ้าของ อพาร์ทเม็นท์ที่ผมอยู่  จับตามองผมอยู่เช่นกัน....     สักพักเมื่อไม่เห็นว่ามีอะไรผิดปกติ  ผมจึงลุกไปซื้อเป๊ปซี่  ทีร้านของเจ้าของอพาร์ทเม็นท์ที่ผมอยู่  เป็นการดับกระหาย   ระหว่างที่ผมกำลังดูดเป๊ปซี่  อย่างสบายอารมณ์อยู่นั้น   พลันสายตาผมก็เห็นอะไรบางอย่าง    มันเป็นเงาของธงของป้ายสินค้ายี่ห้อต่างๆ  ที่เค้าเอามาขาย   แต่ที่มันผิดปกติ  คือ ในช่องระหว่างเงาของธงนั้น   มันมีอะไรบางอย่างเคลื่อนใหว  และเมื่อผมจับตาดูมันชัดๆ   ......นะ....นั่นมัน  เงาของมือคน!!   .......ผมสาบานได้   ผมเห็นเงาเป็นรูปมือคนจริงๆ  และไม่ใช่มือเดียว  ดูเหมือนมันจะมีหลายมือ และหลายคนด้วย  แล้วเมื่อผมเริ่มเพ่งมองอย่างชัดๆ   ดูเหมือนมันจะรู้ตัว     มันจึงพยามทำมือให้เงาดูออกมาคล้ายเป็นเงาธงด้วยการ  ทำมือให้พริ้วใหว  คล้ายเป็นเงาของธงโบกใหวอยู่.....   ผมรีบออกมาแหงนหน้า  มองไปที่มาของเงาเหล่านั้นทันที   ข้างบนนั้น  ไม่มีอะไรนอกจากชั้นลอยซึ่งเป็นระเบียงยื่นมาจากห้องของเจ้าของอพาร์ทเม็นท์  และศาลพระภูมิที่อยู่บนชั้นลอย  แต่อยู่ต่ำกว่าห้องของผมอยู่นิดหน่อยเท่านั้น.......   อะไรกันวะ.....   ไม่มีอีกแล้ว.....  ไม่มีอะไรเลย   แต่เดี๋ยวก่อน   ระหว่างชั้นลอยกับแผงกันสาดหน้าร้าน  มันเหมือนมีฟิลม์สีดำ  คาดเป็นทางยาวขนาดใหญ่   หรือมันอาจจะอยู่ในนั้น......   ไม่ได้การล่ะ.....   ผมเรียกเจ้าของอพาร์ทเม็นท์มาดู  ว่าเห็นเป็นรูปมือคนอย่างที่ผมเห็นหรือเปล่า....   แต่เจ้าของอพาร์ทเม็นท์กลับตัดบท  ว่าไม่เห็นมีอะไรเลย    ทั้งๆที่ยังไม่ได้หันไปดูสักนิดเลย  ก่อนที่แกจะรีบหลบเข้าไปข้างในร้านอย่างไม่สนใจใยดีอะไร    อะไรกันวะ......   ผมหันกลับไปมองที่เงารูปมือคน  ยังใง  มันก็เป็นเงารูปมือคนแน่ๆ......ผมยืนยันว่าเห็นอย่างนั้น......   แต่ผมกลับไม่สามารถหาที่มาของมันได้เลย.............
               ...................สองทุ่มแล้ว   ผมแต่งตัวเรียบร้อย  ตามที่นัดกับคุณแอ๊ดไว้    ตอนนี้  ผมต้องพักเรื่องที่ข้องใจเมื่อกลางวันเก็บไว้ก่อน   เวลานี้  ผมควรจะใสใจกับงานชิ้นใหม่นี้มากกว่า   ไม่นานนัก  ผมก็เห็นรถตู้คันหนึ่ง  วิ่งมาจอดหน้าปากซอย   ผมเห็นคุณแอ๊ดนั่งอยู่บนรถตู้  ก็เข้าใจได้ทันที ว่านี่กระมัง  รถตู้ที่คุณแอ๊ดบอก    ผมวิ่งลงไปขึ้นรถ  เมื่อเข้าไปในรถ   ผมพบกลุ่มวัยรุ่นหลายคน ทั้งหญิงและชาย  แต่ละคน แต่งตัวแบบที่แค่ดูก็รู้ได้ทันทีว่า  ไอ้พวกนี้  ไม่เป็นหางเครื่องก็ต้องเป็นลิเกแน่ๆ   เพราะมันแต่งหน้ากันซะจัดขนาดนั้น  แอ๊ดแนะนำให้ผมรู้จักแต่ละคน   ซึ่งดูเหมือน  พวกเค้าจะดูไม่ค่อยถูกชะตากับผมเท่าใหร่   พวกผู้หญิงก็มองผมแบบเหยียดๆ  ยังไงบอกไม่ถูก  ส่วนพวกผู้ชาย  มันก็มองแบบประมาณว่า   นี่หรือวะ.....นักร้อง  หน้าตาเห่ยๆ  อย่างเงี๊ยะอ่ะนะ  ประมาณนั้น   แต่ดูเหมือนว่าหลายคนจะจำผมได้   ว่าเคยเล่นดนตรี  ที่นั่น  ที่นี่  ผมก็เลยพลอยค่อยใจชื้นขึ้นมาหน่อย  แล้วแถมหนึ่งในนั้นก็ดูเหมือน  รู้จักผมดีซะด้วย .......โธ่เอ๊ย.....นึกว่าใคร  ไอ้มดนี่เอง.....   จำกูไม่ได้เหรอ  ที่เล่นเบสอยู่ร้านข้างๆ  ร้านเมื่อก่อนเนี๊ยะ.....  ผมหันไปตามเสียง  ก็อ้าว.....นึกว่าใคร....ที่แท้ก็....(  .....ใครวะ....นึกไม่ออกง่ะ.....)  กูอี๋วใง   ทำเป็นจำกูไม่ได้นะ   ก็เมื่อก่อนกูเล่นวงเดียวกับไอ้โย่งมันนั่นแหละ    .......อ....อ๋อ    คุณอิ๋วนี่เอง   นึกว่าใคร  ผมแกล้งทำเป็นจำได้  ทั้งที่ไม่รู้ว่า ไปรู้จักกับมันตั้งแต่เมื่อไหร่.......นอกจากคุณอิ๋ว ที่เล่นเบสแล้ว  คุณแอ๊ด แนะนำให้ผมรู้จักกับ  เคน มือกีต้าร์ซึ่งเป็นแฟนกันกับ ไก่  นักร้องนำผู้หญิง  เอ็ด  นักร้องนำชาย  เสมอ  มือกลอง  นอกจากนั้น  ยังมีกลุ่มแดนซ์เซอร์ชายหนึ่งคนชื่อเพลิน  กับแดนซ์เซอร์ผู้หญิงอีกสองคน  นั่นคือ  แอม และ    ก้อย   ซึ่งเธอเป็นแฟนอยู่กับเสมอ  มือกลองของวง   ผมก็ยกมือรับใหว้กันไปป่ะหลกๆ  จำได้บ้างไม่ได้บ้าง   แต่ตอนนี้  ผมรู้สึกอยากจะกลับบ้านเสียแล้ว    ดูเหมือนวงนี้  มันจะเป็นวงใหญ่กว่าที่ผมคิด   และผมกลัวจะไปทำให้เค้าเสียงานด้วย......  แต่เอาวะ  มาถึงขั้นนี้แล้ว  ช่าง  แค่ทำให้ดีที่สุดก็พอ.......  ผมไม่ได้คิดอะไรไปมากกว่านั้น  หารู้ไม่ว่า   นี่แหละเป็นการพบกันอย่างเป็นทางการครั้งแรก  ของผมกับผู้หญิงคนหนึ่งในนี้  ซึ่งเป็นผู้หญิงคนสุดท้ายที่ผมรักที่สุดอีกคนหนึ่งในชีวิต   เธอจะกลายเป็นคนที่ฉุดผมขึ้นจากขุมนรก  และจะเป็นแรงใจที่ทำให้ผมเลิกยาสำเร็จในอีกไม่กี่ปีต่อมา..............
               ...............รถตู้พาเราวิ่งออกมากันใกลพอสมควร   จนมาถึงที่หมาย  ที่เธคแห่งหนึ่ง  ซึ่งเมื่อผมลงมา  ก็ได้พบว่ามันเป็นร้านที่หรูหราโอ่อ่าใหญ่โตไม่เบา   เห็นร้านแล้ว  ผมชักรู้สึกปอดอีกแล้วสิ   จะใหวใหมเนี่ยกู......
       ..........คุณแอ๊ด พาผมเข้าไปในร้าน  บรรยากาศจัดได้ว่าน่าเที่ยวมากๆ  เลยทีเดียว  มีแขกนั่งอยู่เกือบเต็มร้าน  อาจจะเป็นเพราะว่า  นี่มันพึ่งหัวค่ำ  ถ้าดึกกว่านี้  ผมว่าคนต้องเต็มแน่ๆ.............     หลังจากนั้น  คุณแอ๊ดพาผมไปเข้าห้องน้ำ  ก่อนที่จะพาเข้ามาที่ห้องแต่งตัว  หลังเวที  พอเปิดม่านเข้าไป   ก็เห็นบรรดานักร้อง  กับแดนซ์เซอร์กำลังแต่งหน้าแต่งตากันเป็นการใหญ่   คุณเอ็ด  นักร้องนำชาย  แนะนำว่า  ผมควรจะแต่งหน้าทาแป้งซะหน่อย  เวลาขึ้นเวทีหน้ามันจะได้ขึ้นไฟ     เอางั้นนะ.....   ตกลงนี่กูต้องมาเป็นตุ๊ดหรือเป็นนักร้องกันแน่วะ....  ผมคิดในใจ   แต่.....เอาวะ  ใหนๆก็หลวมตัวมากับเค้าแล้วนี่   เอาใงก็เอากัน   เพลินเอาแป้งพัฟท์  มาให้ผมยืม   แอมอาสามาประแป้งให้ผม   เพราะคงเห็นท่าทางที่ดูเก้งก้าง ของผมแล้ว  อาจจะทนดูไม่ได้ประมาณนั้น........อืมห์....... จะว่าไป   ไอ้น้องพวกนี้  มันก็น่ารักเหมือนกันนี่หว่า    เห็นทีแรก  นึกว่าจะหยิ่ง  ก้อยแนะนำให้ผมทาปากซักหน่อย  น่าจะดี ........สรุป  วันนั้น   หน้าตาผมก็ไม่ต่างไปจากงิ้วเท่าใหร่  หน้าขาว  คิ้วดำ  ขอบตาม่วง แก้มชมพูระเรื่อ  ปากแดง  ดูไปดูมา คล้ายตัวละครลิงยังไงไม่รู้.........     ใกล้ถึงเวลาขึ้นเวทีแล้ว   คุณแอ๊ดเอาสคริปต์เพลงมาให้ผม  วันนี้  ผมมีคิวร้อง  2  เพลง......   หา....   อะไรนะ   2  เพลงเองเหรอ   ทำไมมันสบายอย่างนี้ล่ะ.....   ผมนึกในใจ   มันต่างจากเวทีผับที่ผมเล่นโดยสิ้นเชิง   ที่ผับ  เราจะเล่นดนตรีกันประมาณ  ชั่วโมงครึ่ง ถึงสองชั่วโมง  ไม่มีสคริปต์  แขกขอเพลงอะไรก็เล่นกันเลย  แล้ววันนึงเล่นกัน  ไม่ต่ำกว่า 20 เพลง........  แต่กับเวทีเธค  เราเล่นกันแค่ชั่วโมงเดียว  อย่างมากก็ชั่วโมงสิบห้านาที  เพลงก็ต้องเล่นตามสคริปต์   แทบไม่ต้องจอยแขกอะไรกันมาก   และที่พิเศษอีกอย่างคือนักร้องที่เธค  จะเยอะกว่านักร้องตามผับ  ที่อย่างมาก  ก็มีแค่นักร้องชายหญิงอย่างละหนึ่งคน  หรือไม่ก็  มีเฉพาะนักร้องหญิง  ที่เหลือจะเป็นนักดนตรีร้องกันเองซะมากกว่า  แต่ที่เธคนี่  รวมคุณเอ็ด  ไก่  แล้วก็ผม  ก็ปาเข้าไปสามคนแล้ว  นี่ยังมีนักร้องหญิงของร้านอีกคน.......  โอ้โห.......  มันเยอะอย่างนี้  นี่เอง  เพลงมันก็เลยถัวเฉลี่ยกันไป......  ไม่ต้องร้องกันมาก.....   เออ....   เข้าท่าดีเหมือนกันว่ะ...........
          .........................เสียงดีเจประกาศว่าให้พบกับความสนุกสนานบนเวทีมาถึงแล้ว ......(   ลืมบอกไป.....วงนี้ เค้าชื่อวงว่า  ทวิสเตอร์......)    เอาล่ะครับ   ช่วงนี้   ขอเสียงปรบมือต้อนรับความสนุกสนานหน้าเวที  กับ วงทวิสเตอร์ครับ.....
เสียงดนตรีดังขึ้นแล้ว   คุณเอ็ดขึ้นไปร้องเป็นคนแรก    อืมห์.....ไอ้หมอนี่   เสียงดีไม่ใช่เล่นเหมือนกันนะเนี่ย  ....(   หลายปีหลังจากนั้น  คุณเอ็ดก็ได้ออกเทปเป็นศิลปินเดี่ยวด้วยล่ะ........อะแฮ่ม  ไม่อยากคุย  เพื่อนผมครับ  เพื่อนผม.....)
  จากนั้น  ไก่กับบรรดาแด๊นซ์เซอร์  เพลิน  แอม ก้อย.....ก็ขึ้นไปร้องเต้นกันไป.......จนกระทั่ง  เพลงต่อไป  ใครวะ....อ้าว.....   กูนี่หว่า.....   เพลงอะไรวะ......  อ้อ.....ชาวนากับงูเห่า.....  เออ.....เดี๋ยวกูจะร้องให้เป็นชาวนากับงูเหลือมเลย  เดี๋ยวเจอกูโชว์มั่ง    คึกครับ.......ยอมรับว่า......คึก    แต่พอก้าวขึ้นไปยืนบนเวทีเท่านั้นแหละ.......แสงไฟจากสปอรต์ไลท์สาดส่องมากระทบ   บวกกับสายตา  ของแขกเป็น40  -  50 โต๊ะที่จับจ้องมองมาที่ผม.........ผมรู้สึกเหมือนจะละลายอยู่ตรงนั้น   มันบอกความรู้สึกไม่ถูก  ผมพึ่งรู้   ว่าการเป็นนักร้องมันมีความรู้สึกอย่างนี้นี่เอง   มันไม่เหมือนกับตอนที่ผมเล่นกีต้าร์  มันต่างกันโดยสิ้นเชิง  ถึงผมจะเคยร้องเพลงมาก็เยอะ   แต่นั่นมันก็เพราะผมมีกีตาร์ถืออยู่ด้วย   แต่ตอนนี้   มือไม้ผมจะเอาไปวางไว้ตรงใหนวะเนี่ย .........   โอเค   มือนึงถือไมค์  แล้วอีกมือนึงล่ะ  เราจะเอาไว้ที่ใหน   จะไปวางไว้บนหัวคุณแอ๊ด  เดี๋ยวจะโดนมันเหนี่ยวเอาซะเปล่าๆ     ระหว่างที่กำลังวิตกกับ มืออีกข้างนึง อยู่นั้น  ก็พอดี  เหลือบไปเห็นจอโปรเจ็กเตอร์....  เค้ากำลังถ่ายภาพผมอยู่เต็มจอเลย   เอาวะ......   มาถึงขั้นนี้แล้ว   คิดซะว่าตัวเองเป็นพี่อี๊ด  วงฟลาย  ก็แล้วกัน   อายก็อาย  แต่ด้วยสปิริต  ผมก็เลยจำเป็นต้องทำท่าเลียนแบบพี่อี๊ด วงฟลาย  พยามทำให้เหมือนที่สุด   แก้ผ้าเอาหน้ารอดไปก่อนแล้วกันกู...........
comment47:....................รถตู้  ขับมาส่งผมที่หน้าปากซอย  ก่อนที่จะไปส่งคนอื่นต่อไป   คุณแอ๊ด  ย้ำกับผมอีกครั้ง   ว่าอย่าลืมนะ  พรุ่งนี้   สองทุ่มเหมือนเดิม   ผมพยักหน้ารับคำ......  โบกมือบ๊ายๆ  ก่อนจะยืนมองดูจนแน่ใจว่า  รถตู้นั้นไปใกลจากสายตาแล้ว........ผมจึงเดินข้ามฝั่งไปชนของที่บ้านพี่ทิม    ก่อนที่จะเดินกลับมาที่ห้องพร้อมยาบ้าอีก 2 เม็ด.....
        ผมขึ้นมาบนห้อง.....โช๊คยาไปหนึ่งเม็ด  ก่อนที่จะมานั่งทบทวนประสบการณ์ที่ผมเพิ่งได้พบมาเมื่อครู่นี้......ผมไม่รู้ว่าทางร้าน  หรือทางวง  เค้าจะพอใจผมหรือเปล่า  ผมก็ไม่รู้  รู้แต่ว่า  ผมทำดีที่สุดแล้วในความคิดของผมนะ..... วัดจากเสียงปรบมือ  ที่ได้รับพอสมควร  นั่นหมายถึง  ผมอาจจะทำให้แขกพอใจได้ในระดับหนึ่ง  แต่มันก็ไม่ถึงกับประทับใจ    วันนี้เป็นประสบการณ์ทางดนตรีที่ผมได้รับอีกแบบหนึ่ง  การเป็นนักร้อง  มันไม่ได้ง่ายอย่างที่ผมคิด  มันค่อนข้างต้องใช้ความมั่นใจสูงทีเดียวแหละ   จึงไม่น่าแปลกใจ  ว่าทำไมดูเหมือนคุณเอ็ดแกถึงดูหยิ่งซะเหลือเกิน........
แต่ไม่ว่ามันจะเป็นอย่างไร   ผมก็รู้สึกว่า   เออ.....มันสนุกดีเหมือนกันนี่หว่า   ไม่ว่าจะเป็นการได้เห็นตัวเองในจอทีวีเป็นครั้งแรก   การได้เห็น  พวกบรรดานักร้องหญิง  แด๊นซ์เซอร์หญิง  มันถอดเสื้อผ้าจนเหลือแต่ชุดชั้นในแล้วเปลี่ยนเสื้อผ้า  โดยไม่แคร์สายตาของผมที่มันโตเป็นใข่ห่าน   โอโห.....นมๆ  เนื้อๆ  เน้นๆ.......(    นี่อาจจะเป็นเหตุผลใหญ่ที่ทำให้ผมติดใจการเป็นนักร้องก็ได้.......)     อืมห์.....การเล่นเธค   มันเป็นอย่างนี้นี่เอง   ผมนึกมองย้อนไปถึงการร้องเพลง 2  เพลงของผมในวันนี้   ดูเหมือนว่าคุณแอ๊ดแกจะตั้งความหวังกับผมไว้เต็มที่   ถึงให้ผมร้องแต่เพลงช้า  แถมยังให้ผมต้องจอยแขกด้วย   ส่วนไอ้พวกนักดนตรี  มันก็มีหน้าที่เล่นดนตรีกันอย่างเดียว  ไม่พูดไม่จอย ไม่ร้องเพลงอะไรทั้งนั้น   คุณอี๋วบอกว่า  มันเป็นการสร้างภาพว่ะ   ต้องดูเคร่งขรึมเข้าไว้ก่อน  อืมห์.....เป็นอย่างนี้นี่เอง    แต่เท่าที่ผมฟัง   ผมว่าวงนี้  เล่นดนตรีใช้ได้กันเลยทีเดียว   เพราะเค้าเล่นสดกัน  แต่เพลงที่เล่นนั้นเป็นเพลงแด๊นซ์ทั้งนั้นเลย   แต่พวกเค้าก็เล่นกันออกมาแน่น  และออกมาได้ดีเยี่ยมไม่เบา............
              ..............หลายวันผ่านไป  การร้องเพลงของผม  และความสัมพันธ์กับเพื่อนในวง  เริ่มดีขึ้นเป็นลำดับ    ผมเริ่มกล้าที่จะปล่อยมุข   กล้าที่จะปล่อยลีลาการร้องเพลงมากขึ้น   จนคุณอี๋วต้องมาเตือนว่า  อยู่กับที่บ้างก็ได้  ไม่ต้องวิ่งพล่านทั่วเวทีอย่างนี้ก็ได้......   อย่างว่า.....  คนมันเริ่มสนุกแล้วอ่ะ   ผมค่อยๆปรับตัวเข้าหาเพื่อนในวง   และค่อยๆชินกับการเปลี่ยนเสื้อผ้าของบรรดานักร้องหญิง  แด๊นเซอร์หญิง  จากที่แรกๆ  ออกจะตื่นตาตื่นใจ  แต่พอเห็นเข้าทุกๆวัน  มันก็เลยกลายเป็นรู้สึกเฉยๆไปซะแล้ว.......  แต่กับน้องแอมผมก็ยังรู้สึกสยิวกิ้วอยู่นะ.....   ไม่สยิวได้ใง  ก็แม่คุณเล่นไซด์เดียวกับตั๊ก บงกช  เลยนี่หว่า  .....ออกจะ Dhoom Dhoom เหมือนน้องทาทาขนาดนั้น   เด็กบ้าอะไรก็ไม่รู้  นมโตเหลือเกิน  กลัวว่าวันใหน  ถ้าเกิดไปเต้นใกล้ๆกับไอ้เพลิน  วันดีคืนดี  อาจมีผิดคิว เต้นผิดสเต็ปแล้วเผลอเอานมไปฟาดหน้าไอ้เพลินมันเข้า  มีหวังมีการสลบเหมือด  หามไปส่งโรงบาลกันไม่ทันเอาได้เหมือนกันนะ .....ทำเป็นเล่นไป........ผมเริ่มรู้สึกมีความสุขในชีวิตขึ้นมาบ้าง  หลังจากที่ได้เป็นหนึ่งในสมาชิกวงนี้   ทุกคนน่ารัก  ไม่ได้เย่อหยิ่งเหมือนตอนแรกเห็น   ดูเหมือนทุกคนจะรู้ว่าผมติดยา  หลายคนก็เลยช่วยเป็นกำลังใจ  และอยากให้ผมเลิกยาให้ได้  จนผมเริ่มจะเห็นสัจธรรมและเริ่มที่จะคิดได้ว่ามันน่าจะถึงเวลาที่ผมควรจะเลิกยาได้ก็คงจะดีเหมือนกันนะ.......ถ้า.....ไม่ติดวันนั้นเสียก่อน..............
          .........................มันเหมือนกับสุภาษิตที่ว่า  ขึ้นหลังเสือแล้วลงยาก นั่นแหละ.......  มันคงไม่ต่างกับผมเท่าใหร่นัก คุณคิดเหรอว่าถ้าคุณติดยาบ้าแล้วคุณจะถอนตัวจากมันได้ง่ายๆ  ไม่มีทาง  ก็บอกแล้ว  ว่านรกเค้าค่อนข้างชื่นชอบผมเป็นพิเศษ อย่าหวังว่ามันจะปล่อยผมไปง่ายๆ  และอย่าคิดนะว่าเหตุการณ์ที่ผ่านมา  นั้นเรียกว่านรกแล้วเหรอ....ก็ไม่เห็นจะเท่าใหร่ใช่มั๊ย........ผมก็ว่างั้นแหละ.........    แต่หารู้ไม่ว่าที่ผ่านมานั้น   มันก็แค่เป็นปฐมบทจุดเริ่มต้นของมหากาพย์นรกของยาบ้าเท่านั้นเอง...............     ของจริง  มันกำลังจะเริ่มจากตอนนี้ ต่างหากล่ะ..............
                     ..................วันนั้น  ผมกลับมาจากเล่นดนตรี  ประมาณเกือบห้าทุ่ม  เปลี่ยนเสื้อผ้าเรียบร้อย  ก็ไปหยิบยาบ้าที่ไปเอามาจากบ้านพี่เท้งที่ผมซ่อนไว้อยู่หลังตู้  แบ่งยาออกเป็นสี่ขา  ก่อนที่จะโช๊คเข้าไปอย่างเต็มปอด   พ่นควันออกมาเป็นทางยาว   อาห์........สบายใจจัง     ผมยังคงเชื่อมั่นอย่างเต็มหัวใจว่า  ยาบ้า  มันทำให้ผมมีความสุข  ถึงแม้  ผมจะรับปากกับน้องๆในวง  ว่าผมจะไม่เล่นยาบ้า   แต่ผมก็อดไม่ได้  ที่จะต้องไปหามันมาเสพอีกจนได้    มันบอกไม่ถูกนะว่าทำไม   แต่ผมจะรู้สึกเหมือนไม่สบายเนื้อสบายตัวทุกที  ที่ไม่ได้เล่นยาบ้า  มันเหมือนขาดอะไรไปอย่าง......
    ระหว่างนั้น  ขณะที่ผมกำลังเปรมอยู่กับความสุขอยู่นั้น   เสียงพวงกุญแจกระทบกันเจ้าเก่าก็ดังขึ้น......   มันอีกแล้ว  ผมพยามทำเป็นไม่สนใจ  เสียงเหมือนมันคุยอะไรกันอยู่  แต่คราวนี้  ผมไม่ค่อยได้ยินเท่าใดนัก  แต่ช่างมันเถอะ  เพราะอย่างไร  ผมก็ตั้งใจแน่วแน่แล้ว   ว่าจะต้องหากล้องที่มันซ่อนอยู่  และต้องรู้เหตุผลที่มันจ้องปองร้ายผมให้จงได้   ผม  ทิ้งตัวลงนั่งกับพื้น  นั่งเอนหลังพิงอยู่กับกำแพงอย่างสบายใจ   ผมว่าไอ้ห้องข้างบนมันต้องเป็นพวกพ่อค้ายาบ้าแน่ๆ   เพราะเวลา  ผมเล่นยาบ้า  มันจะไม่ค่อยส่งเสียงกันเท่าใหร่   เหมือนมันจะพอใจที่ผมเสพยาบ้า...... 
            ..........ผมนั่งมองดูรูปโปสเตอร์นางนาค  พลางคิดถึงซีม่าไปพลาง   แต่ไม่รู้ทำไม  วันนี้   แววตาของนางนาค ถึงได้น่ากลัวอย่างที่ไม่เคยเป็นมาก่อน  จนทำให้ผมรู้สึกเสียวสันหลังไปด้วยเหมือนกัน   เอ......ซีม่ากำลังโกรธอะไรผมอยู่หรือเปล่านะ.....  ทำไมต้องทำตาเขียวอย่างนั้นด้วยล่ะ....   ผมคิดในใจ   แต่ช่างเถอะ   ซีม่าอาจจะไม่พอใจผมที่ผมเล่นยาบ้าก็ได้   ผมคิดเอาเองนะ............  ปัง...!!    ...... ....ตกใจหมด   เอาอีกแล้ว    เสียงจากไอ้ห้องข้างบนกระทืบเท้าอีกแล้ว    ทำไมมันชอบหาเรื่องผมตอนที่เล่นยาเสร็จทุกทีวะ.....    หนอย......วันนี้  ผมจะต้องหาดูให้ได้ว่ากล้องมันซ่อน  หรือมันมีรูที่เจาะแอบดูผมอยู่ตรงใหน  ผมเปิดประตูออกไปแหงนดูตรงหน้าต่างห้องของมัน.....  มันเปิดไฟอยู่..........  ดีล่ะ......   คราวนี้  ได้รู้แน่  ว่ามันเจาะรูมาจากตรงใหน    ผมกลับเข้าห้องไปอีกครั้ง   ก่อนที่จะปิดไฟในห้อง  จนมืดสนิท   หลับตา  เพื่อปรับสายตาให้ชินกับความมืดสักพัก  ก็ลืมตาขึ้นมามองสำรวจไปรอบห้อง   ตามหลัก  ถ้าห้องข้างบนมันเจาะรูเอาไว้  ถ้าผมปิดไฟข้างล่าง   มันจะต้องมีแสงไฟ  ที่ลอดผ่านรูนั้นลงมาข้างล่าง   และนั่นแหละ   จะเป็นรูที่มันแอบดูผม หรือรูที่ซ่อนกล้องเอาไว้อย่างไม่ต้องสงสัย........   ผมพยามกวาดตามองท่ามกลางความมืดนั้น   พยามมองหาแสง  หรือ  อะไร ที่มันขยับเขยื้อน..........   แต่.......ผมพยามมองหาเท่าใหร่  มันก็ไม่เจอ  ลองแหงนหน้ามองดูเพดาน   ก็ไม่เห็นวี่แววของแสงไฟนีออนที่จะลอดลงมาห้องผมได้เลย    คงจะมีเพียงแสงไฟจากหน้ารถที่ขับผ่านไปมาที่ถนนข้างล่างเท่านั้น  สาดส่องมากระทบกับหน้าต่างแล้วก็วิ่งผ่านเลยไปเท่านั้น .........   อะไรกันวะ..........  ไม่เห็นมีอะไรเลย   แล้วมันรู้การเคลื่อนใหวของเราได้อย่างไร   ท่ามกลางความมืด  ผมทิ้งตัวลงนั่งข้างฝา  พลางคิดหาเหตุผลไปพลาง...........   จะว่าด้วยความตั้งใจหรือไม่ตั้งใจก็ตามแต่   แวบหนึ่ง  เมื่อผมเหลือบไปมองโปสเตอร์รูปนางนาคที่หน้าต่าง   ผมรู้สึกเหมือนเห็นอะไรบางอย่างเคลื่อนไหว  อยู่ตรงกลุ่มควันด้านหลังนางนาค......อะไรวะนั่น........พยามเพ่งสายตาดูอีกที    คราวนี้  ชัดเจนแจ่มแจ้ง   ภาพนั้น  มันทำให้ผมตกใจแทบช๊อก.....!!!     .......น่ะ....นั่นมัน.....  ดูยังใง   มันก็เป็น......  หัวกระโหลกคน.......!!!     และที่สำคัญมันไม่ได้มีเพียงหัวเดียว  มันค่อยๆทยอยๆปรากฎเด่นชัดขึ้นทีละหัว  จนเป็นเกือบ 20 หัวได้.....   และที่สำคัญ   .......มันไม่ได้อยู่นิ่งๆ   มันขยับเขยื้อนค่อยๆ  ส่ายหน้า ไปมาอย่างช้าๆ  แลบลิ้นปลิ้นตาอยู่อย่างนั้น.......    นาทีนั้น   ขนแขนผมพร้อมใจกันสแตนอัพโดยไม่ได้นัดหมาย   ขนหัวลุกตั้งโดยที่ไม่ตั้งใจ .........ผะ....ผ....ผี......แน่ๆ......แต่ก่อนที่ผมจะตัดสินใจวิ่งร้องตะโกนออกไปนอกห้องด้วยความกลัวอย่างสุดขีดนั้น............  แวบหนึ่ง  ผมนึกถึงพวก  ตัวปีศาจที่ผมเขียน   มันก็เคยออกมาในลักษณะอย่างนี้เหมือนกัน  เพียงแต่หนนี้   มันชัดเจนกว่านั้น......   มันเป็นไปได้หรือเปล่า  ว่ามันอาจจะเป็นภาพหลอน..........  ผมครุ่นคิดอยู่ในใจ   ก่อนที่จะตัดสินใจ  ลุกขึ้นไปดูภาพนั้นอย่างใกล้ๆ........โอโห.....ดูไกลๆว่าน่ากลัวแล้ว  เข้ามาดูใก้ลๆ   มันน่ากลัวกว่าเป็นพันเท่า......   หัวกระโหลกเหล่านั้น  มันเหมือนจะลอยออกมาหาผมให้ได้  และตอนนี้  มันไม่ได้มีแค่สิบ   แต่มันมีเป็นพัน  ล่องลอยกันผ่านหน้าผ่านตาผมไป.............
comment48:..............ผมยืนจ้องภาพนั้นอยู่เป็นนานสองนาน  พยามภาวนาให้มันเป็นแค่ภาพหลอนเท่านั้น  มันต้องไม่ใช่ผี....แต่ทำไมมันโคตรเหมือนเลยวะ.......  ฮือ ฮือๆๆ    ผมเริ่มอดกลั้นความกลัวไว้ไม่อยู่แล้ว  กลัวจนร้องให้   ปากก็ด่าไอ้พวกหัวกระโหลกในภาพไป.....   ฮือ ฮือๆๆๆ    ไอ้พวกบ้า.....กูเริ่มกลัวจริงๆแล้วนะโว๊ย.........อย่ามาหลอกกูอย่างงี้ดิ.....   ยิ่งผมร้องให้  ไอ้พวกผีเวร  มันก็ยิ่งได้ใจ   แลบลิ้นปลิ้นตาไส่ผมอย่างไม่หยุดยั้ง  แถมคราวนี้  มันมีเสียงประกอบเป็นเอฟเฟ็คอีกต่างหาก  แหะๆๆๆ   ฮ่าๆๆๆ  อื้ออึงไปหมด............
            ...............จริงๆผมควรจะเป็นลมชักตาตั้งไปได้แล้วนะ.....เพราะผมยอมรับ   ถ้านี่เป็นผีจริงๆ  นี่ก็คือการโดนผีหลอกอย่างเป็นทางการของผมเลย.......   แต่มันกลับไม่เป็นเช่นนั้น   เพราะแทนที่ผมจะเป็นลมหรือวิ่งหนีไปให้ไกลที่สุดไปเลย     .......ความกลัวอย่างสุดขีดของผม  มันกลับกลายเป็นความโกรธขึ้นมาอย่างไม่รู้สาเหตุ  ผมด่าพวกมันเหมือนคนบ้า  ยืนคุยกับโปสเตอร์อยู่คนเดียว    ......อย่ามาหลอกกูนะ.....พวกมันก็แค่ภาพหลอน   พวกมันไม่ใช่ผี   ถ้าเป็นผีจริง  ออกมาบีบคอกูเดี๋ยวนี้เลยดิ....มา....ออกมา.....!!!    น่าน......ผมกลายเป็นซูเปอร์ไซย่าไปแล้ว  เก่งขึ้นมาโดยไม่รู้ตัว  ความกลัวที่เกาะกินใจอย่างสุดขั้วเมื่อกี๊   มันค่อยๆกลายเป็นความกล้า  ได้อย่างไรก็ไม่รู้.......  ผมยืนรอให้มันออกมาบีบคออยู่อย่างนั้น   ยืนอยู่นาน  มันก็ไม่เห็นจะออกมาบีบคอซะที......   นั่นแหละ  สติสตังผมจึงกลับมาเป็นปกติ   ผมแน่ใจแล้วว่า  มันเป็นภาพหลอน   ผมต้องเห็นภาพหลอนไปแน่ๆ   ผมจึงถอยกลับไปนั่งที่เดิม  แต่....ใหนๆ  ก็ใหนๆ  แล้ว  เมื่อมันหลอนได้ถึงขนาดนี้  ก็ขอดูมันให้เต็มที่ไปเลยก็แล้วกัน.........ผมนั่งจ้องภาพกลุ่มผีในโปสเตอร์นางนาคอยู่ในความมืดนั้นทั้งที่ขนยังลุกอยู่ทั้งตัว  พยามไม่ยอมแพ้มัน  และพยามทำใจแข็งเพื่อจะได้ชินกับภาพหลอนพวกนี้  ผมนั่งจ้องอยู่อย่างนั้นทั้งคืน...........
comment49:สามตอนรวดไปเลยทีเดียว  เล่นเอาผู้อ่านปวดตากันเป็นแถว 55555  ขอโทษด้วยนะคับ   อีกสองสามวัน ลงบทต่อไปให้นะคับ
บทที่สิบสี่ - คลั่ง...!!!!    
..... เริ่มคลั่งกันแล้วคับผม......
comment50:รออ่านอยู่นะคะ
comment50-1:....ขอบคุณที่แวะมาเยี่ยมเยียนกันนะคับ  อ่านไหวด้วย  5555  มันยาวมากครับ  ขออภัยด้วย  เพราะอยากให้ได้รับรู้ถึงพิษภัยของยาเสพติด โดยที่ไม่ต้องไปทดลองเองน่ะคับ  เลยเขียนซะละเอียดเลย  ขอบคุณที่ติดตามกันนะคับ  เดี๋ยวจัดตอนต่อไปให้เลยคับ  ตามมาคับผม..
comment51:เดินทางมาได้ประมาณครึ่งเรื่องแล้วสินะครับ....
ติดตามอ่านอยู่นะครับ
comment51-1:.....ใช่ครับ  มาถึงกลางๆเรื่องแล้วคับ  อย่าเพิ่งเบื่อกันซะก่อนนะคับ  5555  มา... ว่าแล้วก็ตอนต่อไปกันเลยแล้วกันนะคับ  ขอบคุณที่ติดตามกันอยู่เสมอคับ   มา  .....ตามมาคับผม.....
comment52:บทที่สิบสี่ – คลั่ง....!!
   .....................วันนี้  ผมไปร้องเพลงด้วยความสับสนระคนคาใจไปในตัว   นึกถึงภาพหลอนที่เห็นเมื่อคืน    ทำไมมันถึงได้เหมือนจริงขนาดนั้น  มันชัดเจนเสียยิ่งกว่าคราวที่ผมเจอเจ้าพวก  ตัณหา ราคะ  โลกีย์  ที่ผมเห็นเมื่อคราวก่อน  คราวนั้น  มันไม่ชัดเจนขนาดนี้   มันเป็นเพียงแค่แสงที่ติดตา  คล้ายเราเห็นแฟลชจากกล้องถ่ายรูป  ทำให้ภาพมันติดตาเท่านั้นเอง...........     แต่ภาพที่เห็นเมื่อคืนนี้   มันไม่ใช่   มันเหมือนกับภาพเจ้าตัวกอลลั่มในหนังเรื่อง the lord of  the  ring  มันชัดเจนขนาดนั้น   มันเป็นตัวเป็นตนเหมือนหนังสามมิติ  เหมือนเป็นวิญญาณจริงๆ.......   ผมนั่งคิดเรื่องนี้ไปเรื่อย  ระหว่างทางที่นั่งรถกลับบ้าน   พาลคิดไปเรื่อยเปื่อย   เออ....ลืมนึกถึง  คุณเป้กับบอมไปเลย   เค้าหายไปนานเลย  ตั้งแต่เจอกันครั้งสุดท้าย    แล้วก็ไม่ได้เจออีกเลย   เออ.....  แล้วครรชิตล่ะ  ป่านนี้ จะเป็นใงบ้างนะ   ได้ออกมาหรือยังก็ไม่รู้    ซีม่าล่ะ  สบายดีหรือเปล่านะ......   พูดถึงซีม่า  ไม่น่าเชื่อก็ต้องเชื่อ  ว่าผมจะได้เจอคนที่เป็นเพื่อนซี๊ของซีม่าเลย  อยู่ในวงนี้ด้วย   ก้อยนั่นเอง  ผมจำก้อยไม่ได้  จนกระทั่ง  วันนึง  ก้อยเข้ามาบอกผมว่า พี่จำหนูไม่ได้เหรอที่ตอนนั้น  พี่เอาเทป (   ที่ผมอัดคำพร่ำเพ้อรำพันถึงซีม่าเอาไว้  เมื่อหลายตอนก่อนนี้ใง.....)  กับภาพที่เขียนกลอนฝากก้อยเอาไปให้ซีม่าใง     เออ....ใช่  ผมจำได้แล้ว  อ้าว....พึ่งนึกออก  งี้ก็ดีเลยจะได้ถามก้อยว่าซีม่าเป็นใงบ้าง   ก็ได้รับคำตอบที่น่ายินดีไม่น้อย   ซีม่ากับแฟน  เช่าห้องอยู่อพาร์ทเม็นท์เดียวกับก้อยเลย   ยาฮู้.......   อย่างนี้ ผมก็ได้รับรู้ความเป็นไปของซีม่าได้แล้ว  โชคดีจริงๆ   ถึงแม้ว่าข่าวที่ได้รู้ มันจะทำให้ผมเจ็บปวดบ้างก็ตามแต่  แต่เมื่อได้รับคำยืนยันจากก้อยว่าซีม่าสบายดี  ยังรักกันดีกับแฟน  ผมก็พลอยดีใจไปด้วย   แต่ก็ไม่รู้จะทำอะไรได้มากกว่าการที่ฝากก้อยดูแลซีม่าด้วยก็แล้วกัน...........
          ...............ผมกลับมาถึงห้องราวๆ  ห้าทุ่ม  ส่วนพวกที่วง  วันนี้  เค้าแวะไปปาร์ตี้กันนิดหน่อยที่บ้านคุณแอ๊ด  แต่ผมขอตัว  อ้างว่าไม่ค่อยสบายนิดหน่อย   ก่อนที่จะเดินขึ้นมาที่ห้อง   ผมเปิดประตูเข้ามา  และมองไปที่โปสเตอร์เจ้าปัญหา  วันนี้  นางนาค  มีแววตาปกติ   ผมพยามเพ่งอยู่นาน  วันนี้  ยังไม่เห็นพวกหัวกระโหลกมันออกมา   ผมล๊อค ประตูห้อง  ก่อนที่จะเดินไปหยิบยาบ้า  ที่เก็บซ่อนเอาไว้  ออกมาเล่น   แต่วันนี้  ผมเหลือยาบ้าแค่ครึ่งเม็ด  มันจึงไม่ทำให้ผมดีดเท่าใดนัก   ว่าจะข้ามไปชนของที่บ้านพี่ทิม  เงินที่ผมมีมันก็มีน้อยเต็มที  แล้วนี่ก็ใกล้สิ้นเดือนอีกแล้ว  ผมคงต้องสำรองเงินนี้ไว้จ่ายค่าห้องด้วย   ไม่รู้จะทำอย่างไร  ผมยังรู้สึกเสี้ยนยาอยู่   ก็เลยต้องเอาก้านไม้ขีด แหย่เข้าไปในก้านโจ๋  เขี่ยเอาขี้ยาของยาบ้ามาเล่นช่วยพอแก้เสี้ยนยาไปได้บ้าง........   เฮ้อ.....  ผมนั่งถอนหายใจคิดอะไรไปเรื่อยเปื่อย   ในตอนนี้   ผมลืมจุดหมายที่เคยตั้งใจไว้เสียหมดแล้ว   ไม่มีกะจิตกะใจจะคิดจะทำอะไรเลย  สิ่งเดียวที่ทำให้ผมยังพอมีความสุขกับเค้าได้บ้าง  ก็มีแต่ยาบ้านี่แหละ...............
                        ...............ระหว่างที่นั่งปล่อยอารมณ์สุนทรีอยู่นั้น    อะไรบางอย่างก็เริ่มเคลื่อนใหวที่โปสเตอร์นางนาค  เอาแล้วใง  มันมาแล้ว  กลุ่มควันที่ขมุกขมัวอยู่ข้างหลังนางนาคเริ่มก่อตัวกันเป็นรูปอะไรบางอย่าง  แต่มันไม่ชัดเจนนัก  ผมตัดสินใจลุกขึ้นไปปิดไฟ  ก่อนที่จะมานั่งเพ่งมองดูมันอีกครั้ง   ได้ผล.....  คราวนี้  รูปควันเริ่มก่อตัวกันเป็นรูปหัวกระโหลกจากสิบเป็นร้อย   จากร้อยเป็นพัน   แต่คราวนี้  ผมไม่ได้มีอาการตื่นตกใจมากนัก  อาจจะเป็นเพราะผมได้พบได้เห็นมันมาแล้ว  และมองดูมันจนความกลัวที่มีอยู่ในตอนแรกค่อยๆจางลงไป.......    ผมมองดูพวกหัวกระโหลกมันแลบลิ้นปลิ้นตาหลอกผมอยู่อย่างนั้น   ในใจก็พยามหาคำตอบให้ได้ว่า  มันใช่ภาพหลอนหรือเปล่า   ผมต้องพิสูจน์.....
         ............ฮัลโหล....คุณแอ๊ดเหรอ  ที่วงยังอยู่กันครบมั๊ย.....  เออ.....อยู่ใช่มั๊ย.....อยากให้มาดูอะไรบางอย่างที่ห้องผมหน่อย   โอเค  ผมจะรอนะ......   ผมวางสายโทรศัพท์ ที่โทรไปหาคุณแอ๊ด  ผมต้องการพิสูจน์ว่าผมตาไม่ได้ฝาด  ด้วยการที่ให้ทุกคนมาช่วยกันดูด้วยสายตาของคนปกติ.....  เสียงเคาะประตูดังขึ้น   มากันแล้ว  เร็วดีแฮะ....   ผมลุกขึ้นไปเปิดประตูและเปิดไฟ  คุณแอ๊ด คุณเอ็ด  คุณอี๋ว คุณเสมอ   ก้อย  แอม เพลิน  มากันเกือบครบ  ผมเชิญให้ทุกคนลงนั่ง  ทั้งๆที่ห้องมันแสนจะรก   แต่ผมก็ไม่สนใจสายตาของทุกคนที่มองอย่างแหยงๆ   ผมชี้ให้ทุกคนมองไปที่โปสเตอร์นางนาค แล้วถามว่าทุกคนเห็นอะไรบ้างมั๊ย......  คุณอี๋วถามผมอย่างขำๆ  ว่าจะบ้าเหรอ  เอารูปน่ากลัวๆ  มาติดไว้ตรงหน้าต่างเนี่ยนะ   จะเห็นอะไร  ก็เห็นแต่ภาพนางนาค  ไม่เห็นมีอะไร.......      ......โอเค....ทุกคนไม่เห็นอะไรนะ....  แล้วถ้าอย่างนี้ล่ะ   ผมเอื้อมมือไปปิดไฟ.......แช๊ะ.....   ห้องทั้งห้องถูกปกคลุมไปด้วยความมืด   ผมรอจนทุกคนปรับสายตาเข้ากับความมืดได้แล้ว  ผมก็หันไปมองโปสเตอร์นางนาค........   มันออกมากันแล้ว  ผมเห็นแล้ว  ไอ้พวกหัวกระโหลก
  พากันลอยหน้าลอยตาด้วยความน่ากลัว    ผมหันไปถามทุกคนว่าเห็นอะไรกันบ้างมั๊ย.......  ภาวนาให้ทุกคนเห็นอย่างที่ผมเห็น ...........    ก็ไม่เห็นมีอะไรนี่หว่า......     หา.....จริงเหรอ.....   ไม่มีใครเห็นรูปหัวกระโหลกบ้างเลยเหรอ.....
........ก็ไม่เห็นมีอะไรนี่หว่า   เออ....นั่นสิ....ทุกคนเออออตามกัน   ..........อืมห์    ถ้างั้น  ก็คงพอสรุปได้ว่า ผมประสาทหลอนไปจริงๆ.........แต่ก่อนที่ผมจะด่วนสรุป    .......เอ๊ะ.....นั่นอะไรวะ.....เสียงใครคนนึงพูดขึ้น   เออ.....มันคล้ายๆรูปหัวกระโหลกลอยขึ้นมาว่ะ.......  ทุกคนมองตาม.......ไม่เห็นมีอะไรเลย........มีสิ    นั่นใง   เป็นรูปหัวกระโหลกจริงๆด้วย........  มีทั้งพวกที่เห็นและไม่เห็น   ฝ่ายที่เห็นก็ลุกมาชี้ให้ดู   ฝ่ายที่ไม่เห็นก็บอกไม่เห็น   แต่ก่อนที่จะเกิดการแบ่งพรรคแบ่งพวก  เป็นฝ่ายม๊อบไม่เห็นกระโหลก  กับฝ่ายม๊อบ..คนเห็นหัวกระโหลกเกิดขึ้น   คุณอี๋วก็ลุกขึ้นมาสรุป   ว่ามันเป็นการหักเหของแสงมากกว่า  สังเกตได้จาก  ฝ่ายที่เห็นหัวกระโหลกจะเห็นหัวกระโหลกก็ต่อเมื่อ  มีแสงไฟจากหน้ารถสาดเข้ามากระทบ  ทำให้มองเห็นกลุ่มควันนั้นเป็นหัวกระโหลกไปได้.........
           ............ถึงแม้จะเป็นข้อสรุปที่ค่อนข้าง ข้างๆคูๆ ไปหน่อย  แต่มันก็ทำให้ผมพอใจได้ระดับหนึ่ง  ไม่ใช่พอใจบทสรุปของคุณอี๋ว   แต่ผมพอใจ  ที่อย่างน้อย  ก็ไม่ได้มีผมคนเดียวที่ตาฝาด  อย่างน้อยก็มีหลายคนที่เห็นอย่างที่ผมเห็น   มันทำให้ผมชื้นใจได้บ้างว่า  ผมไม่ได้ประสาทหลอนไปซะทีเดียว................
        ..................หลังจากมหกรรมคนเห็นผี จบลง  คุณแอ๊ดก็ชวนทุกคนให้ไปปาร์ตี้กันต่อ  พร้อมทั้งเอ่ยปากชวนผมไปด้วย   แต่ผมบอกว่าวันนี้  ค่อนข้างเพลีย  ขอนอนก่อนก็แล้วกัน  คุณอี๋ว ถามว่าผมอยู่คนเดียวได้นะ   ....ไม่ต้องห่วง  ผมสบายดี   ผมบอก   ก่อนที่จะขอบคุณทุกคนและเดินไปส่งทุกคนที่ด้านล่างอพาร์ทเม็นท์...........
          ...............ผมกลับมานอนจ้องภาพนางนาค   มองดูพวกหัวกระโหลก  ลอยวนไปมาอยู่ อย่างนั้น   โดยที่ไม่มีความหวาดกลัวในใจหลงเหลืออยู่แล้ว   ช่างเถอะ.....ต่อให้มันเป็นผีจริงๆ  ผมก็ไม่กลัวแล้ว  เพราะตอนนี้  ผมเริ่มชินกับมันแล้ว   ดีเหมือนกัน  คิดซะว่าดูหนังแอนิเมชั่นคอมพิวเตอร์กราฟฟิคเอาก็แล้วกัน........    ระหว่างที่ผมกำลังนอนจ้องภาพนางนาคอยู่นั้น    เสียงพวงกุญแจกระทบกันก็ดังขึ้น  มันนั่นเอง.....เสียงจากไอ้ห้องข้างบน    เสียงมันหัวเราะดังอย่างเยือกเย็น......   เล่นเอาผมขนหัวลุกไปเหมือนกัน   คราวนี้  มันไม่พูดอะไร   เอาแต่หัวเราะอยู่อย่างนั้น    ผมคิดในใจว่า   เอาเถอะ  หัวเราะไปก่อนเถอะ  ซักวัน  กูจะหาหลักฐานมาเล่นงานให้ได้   คอยดู........
     ..................วันนี้  ผมตื่นเร็วกว่าทุกวัน  มองดูนาฬิกา  นี่พึ่งจะเก้าโมงกว่าๆ  ผมลุกขึ้นมาล้างหน้า แปรงฟัน  ก่อนที่จะหยิบกระเป๋าเงินขึ้นมาดู   มีเงินอยู่ไม่เท่าใหร่   .........เอาใงดีวะ......นี่จะสิ้นเดือนอีกแล้ว   ค่าห้องเดือนที่แล้ว  ก็จ่ายเค้าแบบฉิวเฉียด   แต่เดือนนี้เราก็ยังมีงานทำอยู่นี่หว่า  เดี๋ยวไปชนของสักหน่อย   คงไม่เป็นไรมั๊ง........(    ทำไมผมถึงเป็นคนที่ชอบหวังน้ำบ่อหน้าอยู่เรื่อยเลยนะ......ว่ามั๊ย......)   คิดได้ดังนั้น   ผมก็เลยลงไปกินข้าวขาหมูเจ้าประจำและกะว่าเดี๋ยวกินเสร็จว่าจะไปชนของที่บ้านพี่ทิมต่อ.....   ระหว่างที่สั่งข้าวขาหมู  และอ่านหนังสือพิมพ์ไปเรื่อยเปื่อยอยู่นั้น  ก็มีผู้ชายหน้าตาโหดๆ  มันมาเดินป้วนเปี้ยนกันอยู่หน้าร้าน   ซึ่งผมก็ทำไม่สนใจ   คงจะเป็นคนที่มาซื้อข้าวกระมัง....
............  “   เดี๋ยวโดนกูแน่   ไอ้zzzz  อย่าคิดว่าพวกกูจะปล่อยไป........!!......”     ผมหันขวับไปที่ต้นเสียงทันที  ไอ้พวกผู้ชายพวกนั้นนั่นเอง   แต่คราวนี้  ผมไม่หลบสายตาของมันแล้ว  ผมจ้องหน้าพวกมัน  และมันก็จ้องหน้าผมด้วย  ไม่ต้องสงสัยเลย   พระเอกงานนี้เป็นผมแน่ๆ   มันมองผมด้วยสายตาเหี้ยมเกรียม     “.........รนหาที่ตายแล้ว......ไอ้zzzzz....!! ......”    (   ไอ้พวกนี้มันคงเข้าใจว่า    zzzz นี่เป็นชื่อเล่นของผมหรือใงฟะเนี่ย........เห็นเรียกกันจัง...)
   มันพูดทิ้งท้าย  ก่อนที่จะหันไปขึ้นมอเตอร์ไซค์  บิดคันเร่งเบิ้ลเครื่องเสียงดังสนั่น  ก่อนที่พากันขับรถออกไปด้วยความเร็วประมาณพ่อมันใกล้ตาย  ต้องรีบไปดูใจ ประมาณนั้น.......    ผมกำหมัดแน่น  เอาสิวะ  จะเอาใงกับกูก็เอาเลย  กูจะได้รู้ซักที  ว่าพวกเป็นใคร......    ผมกัดกรามจนแก้มตึงขึ้นโดยไม่รู้ตัว   ก็พอดี พี่ผู้หญิง เมียเจ้าของร้านข้าวขาหมูก็เอาข้าวขาหมูมาเสิรฟ์  แต่แปลก  ที่คราวนี้  พี่เค้าพูดอะไรกับผมบางอย่าง    “   มด......  พี่ว่าบางทีเรารู้เห็นอะไร เราก็เก็บไว้บ้างก็ได้   อย่าไปแสดงออกเลย  เชื่อพี่เถอะ........ เดี๋ยวมันจะเป็นภัยกับตัว......”     .........หา......ว่าใงนะพี่   มันหมายความว่าใง  ผมไม่เข้าใจ.......  ผมถาม   แต่พี่เค้าก็บอกว่า ไม่มีอะไรหรอก พี่เตือนเอาไว้น่ะ.....   จากนั้น  แกก็หันไปทำข้าวขาหมูต่อ  ทิ้งให้ผมนั่งงงเป็นไก่ตาแตก  ........นี่...อะไรกันวะ......   เหมือนทุกคนจะรู้อะไรเกี่ยวกับผม และปิดบังอะไรผมอยู่กันแน่....ผมเกิดคำถามขึ้นในใจ   แต่ก็คิดว่าคงไม่มีอะไรมั้ง   กินข้าวดีกว่า.........
                ....................ผมเล่นยาบ้ากลับมาจากบ้านพี่ทิม  ก่อนที่จะเดินกลับมาบนห้อง    วันนี้  ผมเล่นยาได้ไม่กี่เม็ด เพราะตอนนี้  ยาบ้า  มันขึ้นราคาเป็นเม็ดละ  120  บาทแล้ว  อะไรวะ....พึ่งขึ้นเป็นเม็ดละร้อยอยู่แหม็บๆ   นี่ขึ้นอีกแล้ว......ผมบ่นไปตามประสา   ก่อนที่จะเปิดวิทยุนั่งแกะเพลงที่จะต้องร้องในคืนนี้........
                          .............รักเธอ ก็รักด้วยตัวทั้งตัว  รักด้วยใจทั้งใจ เมื่อเธอเองจะไป  ก็เอามันไปทุกอย่าง
                     ............ให้เธอไปแล้วด้วยคนทั้งคน  ชีวิตนึง มืดมนสิ้นหนทาง  หมดความหวัง  ฉันมีทุกอย่างเป็นศูนย์    ......เพิ่งจะรู้วันนี้  ว่าสองลบหนึ่งเป็นศูนย์    ......เพิ่งจะรู้วันนี้  วันที่เธอมาบอกลา.....
    ..............เพลง 2 – 1 = 0   งานเพลงของวงพีค เป็นเพลงที่ผมกำลังแกะอยู่ในวันนี้   ......อืมห์.....ผมชอบแฮะ  ใครเป็นคนแต่งนะ   เข้าใจหาเรื่องมาเขียนแฮะ.....เจ๋งเป้งไปเลย......    ในขณะที่ผมกำลังอินอยู่กับบทเพลงอยู่นั้น......  ปัง!!   .....เอาอีกแล้วใง เสียงไอ้ห้องข้างบนกระทืบเท้าอีกแล้ว    ตกใจหมด.....   .....อะไรของมันนักหนาวะ.....ผมเริ่มฉุนขึ้นมาบ้างแล้ว........   ..... “     ......เฮ๊ย.....   ไม่ต้องแกะเพลงหรอก  ดีกว่าน่ะ....... ถนัดไม่ใช่เหรอ  ฮ่าๆๆๆ.......”      เสียงหัวเราะของผู้หญิงกับผู้ชายดังขึ้นสบประมาทผมอย่างสรวลเสเฮฮา       นาทีนี้......เหมือนเส้นความอดทนของผมมันถูกดึงจนขาดผึ
comment53:นาทีนี้......เหมือนเส้นความอดทนของผมมันถูกดึงจนขาดผึง  ขาดเป็นสองเส้นในวินาทีนั้น   ..........ผมแหงนหน้า  มองไปที่ห้องข้างบน ก่อนที่จะเอ่ยปากพูดด้วยเสียงอันดังกับมันเป็นครั้งแรก     .......... “     เฮ้ย....!   แน่จริงก็ลงมาคุยกันที่ห้องผมดีกว่า   เราโตๆกันแล้ว   ต้องการอะไร  จะเอายังใงก็ว่ามา   .......มัวแต่   เอากล้องแอบดูคนอื่นเค้าอยู่ได้    .....ลูกผู้ชายหรือเปล่าวะ......”     ผมตะโกนท้าทายมันบ้าง    เอาสิวะ.....ลงมา  กูจะได้รู้ว่าเป็นใคร   คราวนี้ล่ะ  เสร็จกูแน่......ผมคิดในใจ   ได้ผลครับ.....สักพักนึง  ผมก็ได้ยินเสียงปึงปังโครมคราม  จากห้องข้างบน  ดูท่า  มันจะหัวเสียอย่างแรงที่โดนผมท้าทายเข้าให้บ้าง   ........เอ๊ะ....  แต่ดูเหมือนผมจะได้ยินเสียงที่คุ้นๆว่าเคยได้ยินมาแล้วนะ........คว๊าก  ควับ.....  เสียงมีดดาบ.....  ผมจำได้   คราวนี้เป็นฝ่ายผมที่รู้สึกหวั่นๆ  ขึ้นมาบ้างแล้ว.......  และดูเหมือนคราวนี้  มันจะโกรธผมอย่างแรง.......ไอ้zzzz  ตายแน่....!!   เสียงมันลากมีดดาบครูดกับพื้นห้อง  และเสียงเปิดประตูจากห้องข้างบนดังขึ้น......  แต่ก่อนที่มันจะออกมาจากห้อง  ผมได้ยินเสียงผู้หญิง  เหมือนจะดึงมันเอาไว้   ........พี่....อย่าทำมันเลย......เสียงนั้นเหมือนพูดไปร้องให้ไป ......ปล่อยมันไปนะพี่     เดี๋ยวเรื่องมันจะบานปลายไปกันใหญ่....ฮือๆๆ  นะ.....พี่นะ....    ปล่อยกู.....กูจะไปฆ่ามันเดี๋ยวนี้.....ฯลฯ      เสียงโต้เถียงสลับกับเสียงดังโครมครามจากห้องข้างบน  ดังสนั่น  เป็นระยะ..................
                ..................ผมนั่งนิ่ง   ตัวสั่นเทาเมื่อใหร่ไม่รู้ตัว    ความรู้สึกในตอนนี้  ทั้งหวาดกลัว  และแน่ใจ.......  หวาดกลัวที่มันขู่จะฆ่าผม  และแน่ใจว่า  มันต้องมีกล้องแอบดูผมอยู่แน่ๆ.......  ผมนั่งนิ่งฟังการเคลื่อนใหวจากห้องข้างบนอยู่พักใหญ่   ก่อนที่สักพัก  เสียงมันจะเงียบหายไป.................    มันฆ่าผู้หญิงตายไปแล้วมั๊ง  แต่คงไม่   เพราะผมไม่ได้ยินเสียงอะไรอีกเลย..........     แต่นาทีนั้น   คำตอบของผมเป็นที่แน่นอนแล้ว  มันต้องมีกล้องแอบดูผมแน่ๆ  และมันต้องเป็นพวกคนขายยาบ้าแน่ๆ   มันคงเห็นว่าผมเป็นคนที่เพื่อนเยอะ   รวมทั้งผมรู้จักรุ่นพี่ที่เป็นตำรวจอยู่หลายคน   มันคงกลัวว่าผมจะเป็นสายให้กับตำรวจแน่ๆ   ถึงได้ติดกล้องเพื่อติดตามการเคลื่อนใหวของผมใงล่ะ.......   ใช่แล้ว   นี่แหละเหตุผลและความเป็นไปได้ที่สุด.......   นาทีนั้น   ผมตัดสินใจ  ว่า  จะต้องบอกกับเจ้าของอพาร์ทเม็นท์  ให้รู้ว่ามีการติดตั้งกล้องในห้องผม   ไอ้ห้องข้างบนนั้น  มันแอบดูผมอยู่    เค้าจะได้แจ้งตำรวจมาจับมัน.......
       ...............คิดได้ดังนั้น   ผมก็ไม่รอช้า  เปิดประตูห้องเดินลงไปที่ร้านค้าข้างล่าง  ที่เจ้าของอพาร์ทเม็นท์เค้าเปิดขายของอยู่ด้วย    เจ้าของอพาร์ทเม็นท์ยืนอยู่หน้าร้านพอดี   ดีล่ะ.......  “ ป้าลำไยครับ  ไอ้ห้องข้างบน  มันแอบติดกล้องแอบถ่ายไว้ในห้องผม  คื.........”    ยังไม่ทันที่ผมจะพูดจบประโยค  “ เลิกพูดอะไรเพ้อเจ้อได้แล้ว......!!!   กล้อง เกลิ้งอะไรกัน.......นี่ของที่ห้องชั้นสี่ก็หายไป   นี่ต้องเป็นฝีมือเธอแน่ใช่มั๊ย ........อย่ามาทำฟุ้งซ่านไร้สาระแถวนี้.....!!....”
 ........  “   .....ต   แต่....  มันมีกล้องจริงๆนะครับ......”    ผมพยามยืนยัน.......   “     ถ้ามีแล้วจะทำไม......!!!  ........”
  “............!!!???.......”      .........อ.....อะไรนะ......  ง.... งั้นก็หมายความว่า.......   ผมมองหน้าป้าลำไย   ที่ตอนนี้  แกพยามหลบสายตาผมอยู่   ยิ่งเป็นการตอกย้ำได้อย่างชัดเจน  ถึงคำตอบที่แท้จริง ..........ผมนึกไปถึงตอนที่พี่สาวที่เป็นเมียคนขายข้าวขาหมูพูด  ที่เคยเตือนผมว่า   ถ้ารู้เห็นอะไร  ก็ให้ทำเฉยๆไปบ้างก็ได้...... เท่านั้นเอง   คำตอบทั้งหมดก็ใหลพรั่งพรูออกมาเป็นฉากๆ  ตลอดมา ผมเข้าใจผิดไปทั้งหมด ไม่ใช่ทั้งตำรวจ  ไม่ไช่ทั้งคนขายยาบ้า   แต่คนที่ติดกล้องที่แท้จริง...ก็คือ..........    ผมกลืนน้ำลายลงคออย่างยากเย็น.......ก่อนที่จะบอกกับป้าลำไยว่า     ง...  งั้นผมจะพยามย้ายออกให้เร็วที่สุดก็แล้วกัน......   ป้าลำไยทำเหมือนไม่เห็นผมอยู่ในสายตา   .......ได้อย่างนั้นก็ดี......ป้าลำไยพูด ก่อนที่จะเดินหันกลับเข้าไปในร้าน.................
                       .........................ผมค่อยๆประคองกาย ที่แทบไม่เหลือเรี่ยวแรงแล้วในตอนนั้น   พยามตะกายจนขึ้นมาถึงห้อง..........   ก่อนที่จะทิ้งตัวลงนอนอย่างหมดเรี่ยวแรง.........     ผมค่อยๆเริ่มลำดับเหตุการณ์  ความทรงจำค่อยๆผุดขึ้นมาทีละฉาก  พร้อมทั้งเหตุผลต่างๆ  ที่ค่อยๆเฉลยมาอย่างลงตัว.........   คำตอบทุกอย่างกระจ่างแล้ว      น้ำตาที่เกิดมาจากความเสียใจของผมใหลพรั่งพรูโดยที่ผมไม่ต้องฝืนกลั้นอีกต่อไป.......   ไอ้ห้องข้างบน  มันไม่ใช่ตำรวจ  หรือคนขายยาบ้าอย่างที่ผมคิด.........    แต่มันคือ.......  พรต.......  ลูกชายเจ้าของอพาร์ทเม็นท์นั่นเอง.......     ผมไม่อยากเชื่อว่าจะเป็นเค้า   เพราะที่ผ่านมาป้าลำไยกับพรตเค้าดีกับผมมาตลอด    แต่เหตุผลทุกอย่างมันช่างลงตัวอย่างพอดีจริงๆ.... ใช่.....  คงไม่มีใครที่จะสามารถติดกล้องในอพาร์ทเม็นท์ได้   โดยที่ไม่มีร่องรอย  นอกจาก  เจ้าของอพาร์ทเม็นท์    และเสียงลูกกุญแจที่ดังกระทบกัน   ที่ได้ยินมาตลอดนั้น  ก็คือ พวงกุญแจสำรอง  ที่พรตมักจะพกติดตัวเอาไว้   เผื่อลูกค้าเข้าห้องไม่ได้........... และห้องข้างล่างที่อยู่ล่างห้องของผม  ก็เป็นห้องของพรต  บางที เค้าอาจจะดูผมจากห้องข้างล่างก็ได้.....    แล้วทำไม  เค้าถึงต้องมาแอบดูห้องผมน่ะหรือ........     ซีม่าใง.....  พรตเค้าเคยบอกผมว่าซีม่าน่ารักดีนะ   เค้าอาจจะแอบชอบซีม่าอยู่   เค้าเลยติดกล้องเพื่อแอบดูซีม่า  ไม่ใช่แอบดูผม  .......แต่เมื่อผมเลิกกับซีม่าแล้ว.......  กล้องมันก็ยังคงติดอยู่อย่างนั้น   และทำให้พรตคงได้เห็นว่าผมเสพยาบ้า    มันคงไม่ดีที่จะให้อพาร์ทเม็นท์ของตนเป็นที่ซ่องสุมของพวกขี้ยา      เค้าจึงพยามข่มขู่ให้ผมย้ายออกไป   นั่นจึงเป็นคำตอบที่ว่าทำไมพวกไอ้ห้องข้างบนมันถึงได้คอยถากถางผมตลอดเวลา    พรตเค้าเป็นคนมีเงิน   มีเพื่อนฝูงเยอะ  จึงไม่เป็นปัญหาสำหรับการที่จะจ้างใครให้มาคอยคุกคามผม    และเมื่อผมระแคะระคาย   และพยามจะหาต้นตอให้ได้   และพยามจะบอกป้าลำไย โดยที่หารู้ไม่ว่า   ป้าลำไยเค้ารู้ทุกอย่างอยู่แล้ว    แกถึงทำเป็นไม่สนใจ  เวลาที่ผมพยามพูดถึงเรื่องนี้   แกคงรู้ว่าผมกำลังจะกลายเป็นภัยในภายหลัง  ถ้าหากเรื่องที่ติดกล้องความแตกออกไป   แกกับลูกชายอาจจะเดือดร้อน   แกจึงพยามทำให้คนอื่น  มองว่าผมเป็นบ้า  ผมเพี้ยน  และไม่สนใจใยดี  แม้ว่าผมจะอธิบายเท่าใหร่ก็ตาม...............( แต่เรื่องทั้งหมดนี้  เป็นแค่ความคิดเอง เออเองของผมในตอนนั้นนะ  คุณคิดดู  ผมสามารถผูกเรื่องแบบมั่วๆ ให้เป็นเรื่องเดียวกันได้เฉยเลย  เมื่อคุณอ่านจนจบ คุณจะรู้ว่าแท้จริงแล้ว ทุกอย่างคืออะไร...)
                     ...................ในที่สุด โคนัน นักสืบจิ๋วก็พบหลักฐานและเหตุจูงใจของผู้ร้ายจนได้   (  .........เป็นพระเอกจากหนังสือการ์ตูนเรื่อง โคนัน  ยอดนับสืบ  ใง......   สนุกมาก  ลองไปหาอ่านกันดูนะ   อ.อาโอย่าม่า  โกโช  เป็นคนเขียน..........)      .........คำตอบทุกอย่างที่ผมผนวกด้วยตัวเอง  ผมเชื่อว่ามันเป็นเรื่องจริง   มันมีเหตุผล......   ผมนอนร้องให้  อยู่อย่างนั้น   เสียใจ......   เสียใจมากๆ.......    ทำไม  ต้องเป็นพรตกับป้าลำไยด้วย ......ทำไม    ระหว่างที่ผมนอนหมดเรี่ยวหมดแรงอยู่นั้น   ก็ได้ยินเสียงมาจากห้องข้างบน   และคราวนี้  ผมจำได้แล้วว่ามันเป็นเสียงของพรต........  “  กูบอกแล้วใช่ใหม   ว่าอย่าห้าวกับกู.....   ไอ้zzzzzมด   เล่นกับใครไม่เล่นใช่มั๊ย........  ใหนๆ  ก็รู้เรื่องทุกอย่างหมดแล้ว.......   กูก็จะให้ดูอะไรสนุกๆ    แหกขี้ตาดูให้ดี..............!!......”       เสียงจากห้องข้างบนที่ผมเข้าใจว่าเป็นเสียงของพรต   พูดกับผม  ก่อนที่จะมีแสงอะไรบางอย่างคล้ายแสงในโรงหนังที่ส่องกระทบไปบนจอ ต่างกันตรงที่ คราวนี้ มันฉายไปที่ผนังห้อง  เพียงแต่ผมหาต้นตอของแสงนั้นไม่ได้เท่านั้นเอง.......    ภาพที่ปรากฎ  มันเป็นคล้ายการฉายภาพสไลค์    แตกต่างตรงที่ภาพสไลค์จะเป็นภาพนิ่ง   แต่ภาพที่ผมเห็น  มันเป็นภาพเคลื่อนใหว.....   มันเป็นภาพของชายฉกรรจ์  4 -5 คน หนึ่งในนั้นดูเหมือนจะเป็นพรต กำลังทำอะไรผู้หญิงคนหนึ่งอยู่บนเตียง   ซึ่งผมมองหน้าไม่ค่อยชัดนัก    กลุ่มชายฉกรรจ์พยามจับขึงพืดผู้หญิงคนนั้น  ก่อนที่จะพยามทำมิดีมิร้าย โดยไม่สนใจเสียงกรีดร้องอ้อนวอน  ของผู้หญิงคนนั้นเลย.......  จากนั้น   .......    พระเจ้า.....   นี่มันกำลังจะกระทำซำเราผู้หญิงต่อหน้าต่อตาผม ตอนนี้เนี่ยนะ...........  “    จะฉาย  ให้กูดูทำซากอะไรวะ......  ถึงกูจะอับจนแค่ใหน  กูก็ไม่เลว  ถึงขั้นข่มขืนผู้หญิงอย่างพวกหรอก............!!......”      ผมตะโกนให้มันได้ยิน    ก่อนที่จะได้ยินเสียงมันหัวเราะกันลั่น   “.........ฮ่าๆๆๆๆ    กูไม่ได้ให้โว๊ย....   แต่ลองแหกขี้ตาดูผู้หญิงคนนี้ให้ดีสิ......ทายซิว่าใครเอ่ย........?......”      ........ว่าใงนะ......  ผมลองค่อยๆ เพ่งไปที่หน้าของผู้หญิงคนนั้น......   ใครกัน.....    “..........!!!!!?????................”      พ.....พระเจ้า.......นะ......นั่น......มัน...........    “  .......ซีม่า.......!!!...เฮ้ย......”      ผมตะโกนร้องอย่างสุดเสียง   ไม่....เป็นไปไม่ได้......  ผมพยามขยี้ตาว่าไม่ได้ตาฝาด   แต่ภาพที่เห็นอยู่นั้นก็ยังเป็นภาพของซีม่าจริงๆ.......  ซีม่ากำลังถูกพวกมันรุมทำร้าย...!!!   .........  “  ว๊าก...!!!.........ไอ้zzzzz    พวกปล่อยซีม่านะโว๊ย.....!!!.............”    ......วินาทีนั้น  สติผมไม่อยู่กับเนื้อกับตัวอีกแล้ว  ผมกลายเป็นเหมือนหมาบ้า   เหมือนช้างตกมัน   และไม่สามารถคุมการกระทำของตัวเองได้อีกแล้ว  ขีดความอดทนของผมมันร้อนจนปรอทแตกกระจาย.........  ผมวิ่งไปทุบที่ฝากำแพงห้อง  ที่มันฉายภาพซีม่าที่กำลังจะโดนรุมโทรมอย่างบ้าคลั่ง   ร้องไห้ฟูมฟายเหมือนคนบ้า...........ฮือ  ฮือๆๆๆๆ    อย่าทำซีม่านะโว๊ย   ไอ้zzzz.......กูขอร้อง....    แต่ดูเหมือนคำขอร้องของผมมันไม่เป็นผล   พวกมันยังคงกระทำการเยี่ยงสัตว์ป่าอยู่อย่างนั้น.....  ไม่ว่าผมจะตะโกนร้องอ้อนวอนอย่างไรก็ไม่เป็นผล.................ว๊าก.....!!!......ผมร้องอย่างคนที่สติไม่สมประดี  ความโกรธ  ความแค้น  ความเสียใจ  มันทำให้ผมไม่สามารถยับยั้งอารมณ์ของตนเองได้แล้ว    ปึง  ปัง.....โครม....เพล้ง......   ผมเริ่มอาละวาดทุบข้าวของที่อยู่ในห้อง   ฉีกเสื้อผ้าที่อยู่ในตู้   ฉีกโปสเตอร์นางนาค  ผ่าม่ง  ผ่าม่าน  ที่เคยปิดบังสายตาผู้คนจากภายนอก  ถูกผมฉีกทึ้ง   จนห้องที่เคยเป็นห้องที่เหมือนปิดตาย  กลายเป็นห้องสว่างโล่งในไม่กี่นาที  มองจากข้างนอก  สามารถมองเห็นทะลุเข้าไปได้ทั้งห้อง    ผมเขวี้ยงจาน ชาม ข้าวของ  จนแตกกระจาย.........   น้ำตาแห่งความเสียใจ   หลั่งใหลพรั่งพรู   น้ำมูกน้ำลาย  เปรอะเปื้อนเต็มหน้าไปหมด..........   ดูเหมือนการกระทำของผม  มันจะได้ผลไปชั่วขณะ.....เพราะภาพที่มันฉายลงบนผนังห้อง  มันหายไปแล้ว.......   ผมนั่งร้องให้อย่างหมดเรี่ยว  หมดแรง  ร้องไห้โฮเหมือนเด็ก .......  ร้องไห้  จนร่างกายหอบจนตัวโยน  เหนื่อยและล้าเหลือเกิน    นาทีนั้น  ผมรู้สึก เหมือนจะขาดใจตาย.....   ผมพยามตบหน้าตัวเอง  เพื่อเรียกสติ   แต่มันไม่ได้ผล   ร่างกายผมเริ่มเกร็งแข็ง   ผมเริ่มจะเสียการควบคุมตัวเองแล้ว....  ทรมาน.....  ผมรู้สึกทรมานจนบอกไม่ถูก....   แต่ก่อนที่นิ้วมือทั้งสองข้างของผมจะหงิกงอเข้าหากัน......   ผมยังพอมีแรง  ใช้แรงที่ยังพอมีเหลืออยู่    กระกระสนวิ่งไปที่ก๊อกน้ำ  เอาหัวไปรองน้ำ  จนร่างกายเปียกปอนไปทั้งร่าง  วีธีนี้  มันอาจจะช่วยผมได้........   อาห์......ได้ผล   ความเย็นของน้ำ  ค่อยๆ  เรียกสติผมคืนมาอย่างช้าๆ.....   ระหว่างที่ผมนั่งสะอึกสะอ
comment54:ระหว่างที่ผมนั่งสะอึกสะอื้นอยู่กับก๊อกน้ำที่เปิดจนสุดแรงอยู่นั้น.......ผมได้ยินเสียงคนจากข้างล่าง   เหมือนมีคน ได้ยินเสียงที่ผมทุบข้าวของ......  และพวกเค้ากำลังจับกลุ่มวิพากษ์วิจารณ์  การกระทำของผมกันอยู่......    “ .......มันเมายาบ้า.....ไอ้เนี่ย...มันดูดยาบ้า....จนคลั่ง.....!!.....”     เสียงป้าลำไย  บอกกับกลุ่มคนที่ผมเข้าใจว่า  เค้าคงจะมามุงดูผมอยู่ข้างล่าง     เสียงคนโหวกเหวกโวยวาย  จากข้างล่าง    .....ไม่น่าเลย.....แต่ก่อนก็เห็นเป็นคนดีจะตาย......   อย่างว่า....คงจะดูดยาบ้าจนเพี้ยน....   เฮ๊ย....   ไม่โดดตึกลงมาเลยวะ.....   แหม....แต่ก่อนก็หลงชื่นชมเสียดิบดี   ที่ใหนได้   เสียคนไปซะแล้ว.....ฯลฯ...........    เสียงทุกเสียงที่ผมเข้าใจว่า  เป็นเสียงของคนที่อยู่ข้างล่าง  วิจารณ์กันไปต่างๆนาๆ  ...........ผมไม่ได้บ้า...ผมตะโกนตอบกลับออกไป......  มันมีคนเอากล้องมาแอบดูผม......!!.........    ผมพยามจะอธิบายให้ทุกคนเข้าใจ  แต่ทันใดนั้น......แปล๊บ....!!    .......โอ๊ย......!!   ผมสะดุ้งสุดตัว   เพราะแว่บหนึ่ง  มันเหมือน  ผมโดนใครเอาไฟมาช๊อตจากพื้นห้องข้างล่าง........  ผมเข้าใจว่า  อาจจะเป็นเพราะผมอุปทานไปเอง.....   แต่......    แปล๊บ....!!  ......โอ๊ย....!!   เอาอีกแล้ว......   ความรู้สึกเหมือนโดนไฟดูด.....  มันไม่ใช่เพราะผมอุปทานแล้ว......   โอ๊ย.....โอ๊ย...!!   เอาอีกแล้ว    นี่มันเกิดอะไรขึ้นอีกเนี่ย.......ผมโดนไฟช๊อตได้ยังใง  ในเมื่อที่ที่ก๊อกน้ำที่ผมนั่ง  มันไม่มีสายไฟอะไรเลย.......   “   .......ต้องเป็นบ้า.....เข้าใจมั๊ย ........กูอยากให้ทำเป็นบ้า.....!!!......”    เสียงของพรตนั่นเอง......!!     ทำไม  เค้าต้องการให้ผมทำเป็นบ้าด้วย.....ผมไม่ได้บ้า......!!?    แปล๊บ....แปล๊บ...!!    โอ๊ย....   ผมโดนไฟช๊อตอีกแล้ว.......เค้าทำอะไรกับผม.......หรือว่า....  ภาพในหัวของผมปรากฏเป็นภาพของพรต   เอาสายไฟ  มาช๊อตผมจากพื้นห้อง   และด้วยความที่ผมตัวเปียก   มันอาจจะเป็นสื่อนำไฟฟ้า  ได้เป็นอย่างดี.......แต่มันจะเป็นไปได้ยังใง  ในเมื่อพื้นห้องมันก็หนาออกขนาดนั้น  “.......กูสั่งให้เป็นบ้า  ไม่เข้าใจหรือใง.....  ถ้าไม่ทำเป็นบ้า......กูจะช๊อตให้ตาย.....!!!......”   .........โอ๊ย....!!   ไม่ใหวแล้ว   แขนขาผมชาไปหมดจากการโดนไฟดูด....รู้สึกปวดแสบปวดร้อน  จนต้องลุกออกมาจากก๊อกน้ำ   ค่อยๆ  กระเถิบตัวเข้ามาในห้อง    แต่พรตก็ยัง  ตามเอาไฟมาช๊อตอยู่นั่นแหละ........ตอนนี้  ความกลัวมันเข้ามาเกาะกินหัวใจของผมอย่างสุดหัวใจ   ผมไม่เคยคิดร้าย  หรือปองร้ายกับใครมาก่อน  แต่วันนี้  ผมกำลังจะถูกฆ่า.....!!   โอ๊ย...เจ็บ.....พอแล้ว  ยอมแล้ว  ฮือๆๆๆ   อย่าทำผม......  ผมพยามร้องขอชีวิต......   ......  พยามทำให้มันเป็นบ้า    ช๊อตมันเข้าไปอีก......ทำให้มันยอมเป็นบ้าให้ได้......   ผมได้ยินเสียงป้าลำไยเดินเข้ามาบอกกับพรต   ซึ่งพรตก็จัดให้  ด้วยการเพิ่มแรงไฟขึ้นไปอีกหลายโวลท์    ผมรู้สึกได้  ถึงความปวดแสบปวดร้อน  ที่เจ็บปวดมากกว่าเดิม.......เจ็บจนผมร้องไห้....ผมกลัวจนมือทั้งสองข้าง เกร็งหงิกงอเข้าหากัน.....ตัวผมสั่นงันงก  ด้วยความกลัวกับความเจ็บปวดจากการโดนไฟช๊อต  รวมถึงจากการที่ทั้งตัวผมเปียกชุ่มไปด้วยน้ำ......  ผมพยามปีนขึ้นไปนั่งบนเก้าอี้เขียนการ์ตูน  โดยหวังที่จะให้ตัวไม่สัมผัสกับพื้นห้อง  มันอาจจะหลีกเลี่ยงการถูกไฟช๊อตได้.....  แต่เปล่าเลย   ถึงผมจะขึ้นไปนั่งคุดคู้อยู่บนเก้าอี้  แต่ผมก็ยังโดนไฟช๊อตอยู่ดี .....   ซ้ำร้าย  ดูเหมือนมันจะปวดแสบปวดร้อนยิ่งกว่าเดิม.......  “   ......ไอ้zzzzz   จะบ้ามั้ย....หา...  นี่.....นี่.....ยังไม่บ้าใช่มั๊ย.....เอ้า.....!!!.......”    แปล๊บ  แปล๊บ  แปล๊บ.....!!!    พรตยิ่งพยามกดดันผมยิ่งขึ้นไปอีกด้วยการเพิ่มพลังไฟอีกหลายโวลท์   มันแรงพอที่  จะทำให้ผมต้องร้องไห้ด้วยความเจ็บปวด.....และต้องยอมทำในสิ่งที่มันต้องการ.......ฮ่าๆๆๆๆๆ    กูเป็นเจ้าโลกโว๊ย....   เอ้า....ว่าใงจ๊ะ....น้องนางฟ้า....แวะมาหาพี่หรือจ๊ะ   ชะหนอยแน่....เจ้าลิงอหิงสา  มันช่างบังอาจกับข้ายิ่งนัก..... ฮ่าๆๆๆๆๆ......  ฮือๆๆๆๆ.......  ผมแกล้งทำเป็นพูดจาไม่รู้เรื่อง  เหมือนคนบ้า  ถ้าร้องลิเกได้  ผมคงร้องไปแล้ว.....คำพูดที่สื่อออกไปเป็นคำที่ผมแสร้งพูด  แสร้งกระทำออกมา  เว้นแต่เสียงร้องไห้นั่นแหละ.....   ที่ผมร้องออกมาจากใจจริงๆ.......    “  ......เห็นมั๊ย.....มันเป็นบ้าไปแล้วจริงๆ  มันพูดจาไม่รู้เรื่องแล้ว....  โถ...ไม่น่าเลย....พ่อคุณเอ๊ย......ฟั่นเฟือนไปซะแล้ว......”     ผมได้ยินเสียงป้าลำไยพูดกับคนข้างล่าง   ผมพอจะเข้าใจแล้ว   ที่เค้าต้องการทำให้ผมแกล้งเป็นคนบ้า.....  ก็เพื่อจะให้ทุกคนเข้าใจว่า  ผมมันบ้า....  คำพูดที่พูดออกมาก็เป็นคำพูดของคนบ้า  และก็คงจะไม่มีใครเชื่อ  เรื่องที่ผมพูดถึงกล้องแอบถ่าย  ก็จะกลายเป็นเรื่องไร้สาระไป......   มาถึงตอนนี้  ผมร้องไห้  เหมือนคนเป็นบ้าไปจริงๆแล้ว.....ร้องโวยวาย  เหมือนคนบ้าคลั่งอยู่บนเก้าอี้.....ผมเสียใจ....ทำไมต้องเป็นป้าลำไยกับพรตด้วย    พวกเค้าดีกับผมมาตลอด   แต่วันนี้  เค้ากลับมาเป็นผู้ที่ทำร้ายผม ทำร้ายซีม่า ทำไมวะ....ทำไม.....ฮือๆๆๆๆ.......    แปล๊บ....!!....โอ้ย....!!.....เอาอีกแล้ว.....ผมโดนไฟช๊อตอีกแล้ว....    กูยังไม่ได้สั่งให้หยุดนะ.....  บ้าต่อไปเดี๋ยวนี้....!!   ....  เสียงของพรตสั่งให้ผมทำเป็นบ้าต่อไป....  วันนั้น  หลายคนจึงได้ยินเสียง  ของคนหัวเราะ  สลับกับเสียงร้องไห้  พูดจาเพ้อเจ้อ  วกวนไม่รู้เรื่อง ไร้สาระอยู่อย่างนั้น  เกือบทั้งวัน........
comment55:บทที่สิบห้า – the true man ( Mod ) show...?
 ...................คุณมด  คุณมดโว๊ย....  ไอ้คุณมด....!!     เสียงใครบางคน  ปลุกผมขึ้นจากการนอนสลบสไหล  ไม่ได้สติอยู่บนกองเสื้อผ้า  ที่มันกองสุมกันอยู่จากการที่ผมพังข้าวของในห้องให้รู้สึกตัวตื่นขึ้น.......   ผมในตอนนี้อยู่ในสภาพที่ดูไม่ได้เอาซะเลย   ขี้มูก ขี้ตา น้ำมูก น้ำลาย ใหลเปรอะเต็มหน้าไปหมด    รู้สึกปวดร้าวไปทั้งตัว   ไม่มีแรงแม้แต่จะยันกายลุกขึ้นยืน   แต่ยังพอลืมตามองดูที่มาของต้นเสียงได้อยู่.........   ใคร....ใครวะ.....    ตาของผมตอนนี้มันเหมือนพล่ามัวไปหมด  ภาพที่เห็นมันจึงออกจะเลือนลางอยู่บ้าง.......   คุณแอ๊ดนั่นเอง.....ผมจำได้ว่าก่อนที่สติผมจะดับวูบลง   ผมกดโทรศัพท์ไปขอความช่วยเหลือจากคุณแอ๊ดให้มาช่วยผมด้วย    จากนั้นผมก็สลบไป    แล้วมันก็พึ่งโผล่มานี่แหละ......     นะ....น้ำ.....   ขอน้ำกิน....หน่อย...    ผมบอกกับคุณแอ๊ดด้วยเสียงที่แหบพร่า    จากการที่ผมตะโกนร้องห่มร้องให้และโวยวายอยู่นาน  มันทำให้ผมคอแห้งผากและอ่อนเพลีย   คุณแอ๊ดเดินไปหาน้ำ  ใหนวะ.....ไม่เห็นมีขวดน้ำซักขวด    ผมบอกว่า  เอาน้ำประปานั่นแหละ  เปิดจากก๊อก  ใส่แก้วอะไรก็ได้มาให้ผมที    คุณแอ๊ดจัดแจงหาน้ำมาให้ผม  ซึ่งผมก็กระดกกินอย่างกับไม่ได้กินน้ำมาหลายวัน  รีบกินน้ำจนสำลัก   สักพักเรี่ยวแรง  ผมก็กลับคืนมา  พร้อมสติสตัง  ที่เริ่มกลับมาที่ละนิด     นี่คุณเป็นอะไรของคุณวะเนี่ย......  คุณแอ๊ดเอ่ยปากถาม  เมื่อเห็นว่า  ผมเริ่มค่อยยังชั่วแล้ว.......   ผมเงยหน้ามองคุณแอ๊ด   .....ทำไมคุณถึงพึ่งมา.....    ผมถาม    อ้าว.....ก็ผมคิดว่าคงไม่มีอะไรนี่หว่า    นึกว่าคุณเห็นหัวกระโหลกลอยออกมาจากรูปนางนาคอีก.....   อ้าว.......  แล้วนี่ฉีกทิ้งทำไมล่ะเนี่ย.....คุณอ๊อดหยิบโปสเตอร์นางนาค  ที่ตอนนี้  กลายเป็นแค่เศษกระดาษขาดวิ่นเป็นชิ้นๆ  ขึ้นมาดู      ก่อนที่จะหันมาพบกับสายตาที่ออกจะเคืองๆของผม    ........อ้าว....  ทำไมมองผมอย่างนั้นวะ.....   จะไม่ให้เคืองได้อย่างไร   ในเมื่อ  ตอนที่ผมกำลังโดนไฟช๊อต และร้องห่มร้องไห้โวยวายอยู่นั้น   ภาพที่  ปรากฏบนผนังห้อง   ผมเห็นมันเป็นคล้ายกับกล้องวงจรปิดที่มีหลายๆจอ หลายมุมกล้อง   มันเหมือนกับแสงแดดที่สะท้อนกับกระจกจนเป็นแสงขาวๆจนเกิดเป็นภาพที่ฉายมาจากที่ใดที่หนึ่งในห้องของผม     และในภาพกล้องวงจรปิดเหล่านั้น     ผมเห็นบรรดาเพื่อนในวงผม  ทั้งคุณเอ็ด  คุณแอ๊ด  คุณเสมอ  ฯลฯ  เหมือนกำลังยืนดูโทรทัศน์ที่ถ่ายทอดมาจากห้องของผม  ดูการกระทำของผม  มาจากที่ใดที่หนึ่ง   ผมตะโกนร้องขอความช่วยเหลือกับพวกเค้า  ผ่านภาพกล้องโทรทัศน์วงจนปิดที่ฉายอยู่บนผนังห้องผม.....   ดูเหมือนพวกเค้าก็กำลังจะเข้ามาช่วยอยู่เหมือนกัน   แต่มีใครบางคนบอกว่าอย่าเพิ่ง......  ให้ดูท่าทีของผมไปก่อน  ถ้าเห็นว่าแย่แล้ว ค่อยเข้าไปช่วย.....  ทุกคนจึงยังไม่เข้ามา   และจับตาดูความเคลื่อนใหวพร้อมทั้งวิพากษ์วิจารณ์การกระทำของผมกันไปต่างๆนาๆ โดยไม่สนใจเสียงร้องขอความช่วยเหลือของผมเลย    ไม่แค่นั้น  สักพักภาพที่ฉายกับผนังห้องของผม  ก็ปรากฎเป็นภาพจอใหญ่จอเดียว   ในภาพที่ผมเห็นนั้น  เป็นภาพของ  แอม  ก้อย  และ เพลิน  กำลังนั่งดูผมอยู่ในโทรทัศน์อยู่เหมือนกัน  ......(     เอ๊ะ....หรือว่า  ผมจะเป็นต้นกำเนิดของรายการเรียลลิตี้ทีวีหรือเปล่านะ.....   แบบมีคนที่คอยดูการกระทำของเราทุกอย่างในโทรทัศน์เนี่ย.....อืมห์.....รู้งี้  ตอนนั้นเราไปจดลิขสิทธ์ไว้ซะก็ดีหรอก.....เนอะ....)   เหมือนเช่นเคยที่ผมพยามร้องขอความช่วยเหลือจากน้องๆ   แต่ก็ได้รับการตอบกลับมาว่า  พี่ต้องอดทนให้ได้สิ  เดี๋ยวการทดสอบก็เสร็จแล้ว  อดทนไว้ก่อนนะพี่......  เอ๊ะ....ว่าใงนะ...   การทดสอบอะไร   ผมไม่เข้าใจ  พยามถามจากน้องๆ  ก็ไม่ยอมพูดอะไร   ได้แต่นั่งดูผมด้วยความเวทนา  น้องๆก็คงสงสารผมไม่น้อย  ผมเห็นก้อยกับแอม  แอบเช็ดน้ำตากันป้อยๆ   แต่ก็คงทำอะไรไม่ได้มากไปกว่าการนั่งดูผมถูกทรมานกันต่อไป..........
              ..............นั่นคือภาพที่ผมได้เห็นก่อนที่จะสลบไป   หลายคนคงสงสัย  ว่าในเมื่อผมโดนทรมานขนาดนั้น  ทำไม  ไม่วิ่งออกไปนอกห้อง  ไปขอความช่วยเหลือจากใครก็ได้.......   ไม่รู้สิ  ในตอนนั้น   ผมคิดว่าถึงจะถูกทรมานขนาดใหน  ผมก็จะไม่ออกจากห้อง   ผมไม่ต้องการไปจับเด็กเป็นตัวประกัน  ไม่ต้องการทำร้ายใครด้วยความกลัวว่าจะมีคนมาทำร้ายตัวเองก่อน   ผมไม่อยากเป็นคนคลั่งยาบ้าในสายตาของคนอื่น   ถึงแม้  คนข้างล่างจะได้ยินเสียงเอะอะโวยวาย  และเข้าใจว่าผมคลั่งยาบ้ากันไปหมดแล้วก็ตาม  ผมก็ไม่สนใจ  ขอกักขังตัวเองในห้องดีกว่าที่จะออกไปเจอใครต่อใคร แล้วเกิดความหวาดกลัวจนไม่สามารถระงับสติอารมณ์ของตัวเองได้   มันคงเป็นการดีกว่าที่ผมเลือกที่จะโดนทำร้าย  มากกว่า การเป็นคนทำร้ายคนอื่นเสียเอง...........
          ..................แต่ดูเหมือนคุณแอ๊ดจะทำเหมือนไม่ได้รู้เรื่องราวอะไรเลยอ่ะ   ถามผมอยู่นั่นแหละว่ามันเกิดอะไรขึ้น  ทั้งๆ ที่ผมก็บอกว่าคุณก็ดูผมอยู่ไม่ใช่หรือใงวะ..... ผมยังเห็นคุณมองดูผมในโทรทัศน์อยู่เลย แล้วคุณจะมาถามผมทำไม   ผมค่อนข้างน้อยใจนิดหน่อยที่บรรดาเพื่อนๆ  ไม่เข้ามาช่วยผม    แต่ก็แปลกใจอยู่ไม่น้อย ที่คุณแอ๊ดยืนยันว่าไม่ได้รู้เห็นอะไรทั้งนั้นจริงๆ   เมื่อกี้ก็ทำงานอยู่ที่บ้าน   แล้วไอ้พวกในวง  มันก็อยู่บ้านใครบ้านมันทั้งนั้น   นี่ยังไม่ถึงเวลาทำงานแล้วมันจะมารวมกันทำไม   คุณนี่ท่าจะบ้าแล้ว.......   เออ.....จะว่าไปที่คุณแอ๊ดพูดมันก็มีเหตุผล รวมทั้งแววตาก็ไม่ได้ส่อว่าจะโกหกผมเลย.............   นี่มันอะไรกันวะ.......  ผมถามตัวเองในใจ   แต่วันนี้  ผมไม่มีแรงไปค้นหาคำตอบอะไรทั้งนั้น  ภาพที่ซีม่าโดนทำร้ายที่ผมเห็นมันยังติดตาผมอยู่ไม่หาย  ผมพยามไม่ร้องไห้ให้คุณแอ๊ดเห็น  ได้แต่เก็บความเจ็บปวดนั้นไว้ในใจ  มันเจ็บปวดจริงๆ    ดูเหมือนคุณแอ๊ดจะรู้ว่าผมคงต้องมีเรื่องอะไรในใจ   จึงไม่ได้ซักถามอะไรมากนัก   เพียงแต่เอ่ยปากถามผมว่า  แล้วนี่คุณจะเอายังใงต่อไป    ถ้าคุณยังไม่สบายใจ  ไปพักอยู่ที่บ้านผมก่อนก็ได้..........   ใช่.....นั่นแหละที่ผมต้องการ   ผมอยากหนีไปให้ไกลจากห้องนี้  หนีไปจากการโดนแอบถ่าย  หนีจากคนที่จ้องทำร้ายผม   ผมตอบตกลงโดยไม่ต้องคิด  ก่อนที่จะให้คุณแอ๊ดพาผมไปที่บ้านคุณแอ๊ดที    โดยที่ผมเอาเสื้อผ้าติดตัว  ไปประมาณนึง   ของที่เหลือนอกจากนั้น  ผมทิ้งมันไว้ในห้องทั้งหมด   รวมทั้ง ผลงานทุกอย่างที่ผมเก็บเอาไว้ชื่นชม   รูปถ่าย  หนังสือ  อัลบั้มเทป  ฯลฯ      ผมทิ้งมันไว้ในห้องทั้งหมด.....   ก่อนที่จะก้าวออกจากห้อง   ผมกวาดสายตามองรอบห้องอีกครั้งนึง   ห้องที่ผมมาอยู่เป็นคนแรก  ตั้งแต่อพาร์ทเม็นท์เพิ่งเสร็จใหม่ๆ   มันเป็นเหมือนบ้านในความรู้สึกของผม  ห้องที่ผมเคยมีความทรงจำดีดีกับวิว  กับซีม่า  ห้องที่ผมอยู่มาเป็นปี  บัดนี้   มันไม่เหลืออะไรอีกแล้ว  ถึงแม้  ว่าในตอนท้าย  มันจะกลายเป็นห้องที่เหมือนนรกกับผม    แต่ก็อดใจหายไม่ได้   ที่จะต้องลาจากจากอาณาจักรเล็กๆของผมแห่งนี้     ผมเก็บภาพที่เห็นไว้เป็นความทรงจำ   ก่อนที่ก้าวตามคุณแอ๊ดลงมาจากห้อง......
         .............ทันที  ที่เท้าของผมก้าวสัมผัสกับบันไดชั้นล่าง ขั้นสุดท้าย  ความรู้สึกกลัวและหวาดระแวงระคนกับความอับอายก็วิ่งเข้ามาเกาะกินอยู่ในหัวใจผมทันที   จากเหตุการณ์ที่ผมได้เจอทำให้ผมไม่กล้ามองไปทางด้านหน้าร้าน  และตามร้านค้า   พวกเค้าคงจะรู้กันหมดแล้ว  ว่าผมคลั่งยาบ้า  และคงต้องจับตามองผมแน่ๆ..........แต่......  ไม่เลย  เหตุการณ์ทุกอย่างยังคงเป็นปกติ  เหมือนไม่มีอะไรเกิดขึ้น  ไม่มีวี่แววว่าใครจะจับตามองผมเลย  ทุกคนก็ทำตัวกันอย่างเป็นปกติเช่นทุกวัน   พี่สาวร้านข้าวขาหมูยังทักทายผมตามปกติ  โต๊ะสนุ๊กที่อยู่ข้างๆตึกผม   บรรดาลูกค้าก็ยังเล่นสนุ๊กกันตามปกติ  ไม่มีใครมาสนใจผมกันเลย..........อะไรกันวะ.......   นี่มันเกิดอะไรขึ้นกันแน่.....   ทั้งๆที่ผมตะโกนโวยวายอย่างบ้าคลั่ง   เสียงดังตึงตังโครมครามออกขนาดนั้น  ร้องห่มร้องไห้จะเป็นจะตาย  แต่กลับไม่มีใครสนใจอะไรเลย   แล้วเสียงที่ผมได้ยินพวกเค้าจับกลุ่มวิพากษ์วิจารณ์ผมกันล่ะ   เสียงของไทยมุงกลุ่มใหญ่ที่ผมได้ยิน  เสียงพรต  เสียงป้าลำไย  ภาพที่ผมเห็น  อาการที่เหมือนโดนไฟช๊อต  ฯลฯ    อย่าบอกนะว่า  เหล่านี้   มันเป็นแค่ภาพหลอนที่ผมคิดไปเองคนเดียว.........ไม่..   มันเป็นไปไม่ได้.....   อย่างไร  ผมก็ไม่ได้หลอน    ภาพหลอนมันต้องไม่ได้เหมือนจริงขนาดนี้   อะไรกัน.......   ผมสับสนวุ่นวายไปหมดแล้ว   มันเกิดอะไรขึ้นกันเนี่ย.........
             ................ ผมจำเป็นต้องหยุดงานและไปอาศัยอยู่ที่บ้านคุณแอ๊ดอยู่สักวัน  เพราะสภาพจิตใจในวันนั้นของผม มันไม่พร้อมที่จะทำงานแล้ว  ทั้งสับสน  ทั้งหวาดกลัว  ทั้งเหนื่อยล้า  จากเหตุการณ์ที่ผ่านมาเมื่อตอนกลางวัน  แม่ของคุณแอ๊ดกับป๋า  ก็ช่างดีกับผมเหลือเกิน  หาข้าว หาปลาให้ผมกินโดยที่ไม่รังเกียจเดียดฉันท์  ทำให้ผมซึ้งใจมาจนถึงบัดนี้...........
comment56:.............. เมื่อท้องอิ่ม  สมองผมก็ค่อยเริ่มกลับมาเป็นปกติ   เรี่ยวแรงที่หดหายไปในตอนแรก  เริ่มคืนพลังขึ้นมาบ้าง     ผมค่อยๆลำดับเหตุการณ์ที่เกิดขึ้นในวันนี้    หลายสิ่งหลายอย่าง  มันไม่มีเหตุผลเอาเสียเลย   ไม่ว่าจะเป็นการคลั่งยาบ้าของผม  แต่กลับไม่มีใครรู้  เหมือนไม่ได้มีอะไรเกิดขึ้น.....   ภาพของบรรดาเพื่อนในวง  ที่ผมเห็นเป็นรูปกล้องวงจรปิด  ฉายมาบนผนังห้อง   รวมทั้งคำพูดของแอม  ที่บอกว่า  ให้อดทนกับการทดสอบนี้.......   ทดสอบอะไร แล้วทำไม  ยังใง.......  ดูเหมือนทุกคนจะรู้อะไรเกี่ยวกับตัวผม  แต่กลับทำเหมือนไม่รู้เรื่องอะไรทั้งนั้น   หรือว่า.....พวกเพื่อนๆผมจะเป็นคนที่พรตจ้างมาเพื่อแกล้งทำให้ผมเป็นบ้า.........     ความระแวงเล็กๆ  ค่อยๆขยายตัวเป็นปมใหญ่  ผมเริ่มรู้สึกไม่ไว้ใจ  คนรอบตัวผม  ถึงแม้คุณแอ๊ดจะดีกับผม  แต่มันอาจจะเป็นไปได้หรือเปล่า  ที่พรตจะจ้างวานคุณแอ๊ดให้มาตีสนิทกับผม......  เป็นไปได้มั๊ย  ที่บรรดาเพื่อนๆของผม  ก็เป็นคนที่พรตจ้างมา เล่นละครหลอกผม.......  ไม่....เป็นไปไม่ได้   เค้าจะทำอย่างนั้น ไปเพื่ออะไร  ถ้าเค้าอยากทำร้ายผม  ก็น่าจะจ้างคนที่ผมไม่รู้จัก  มาเล่นงานผมน่าจะง่ายกว่า    แต่นี่เค้าจะลงทุนขนาดติดกล้องวงจรปิด  แล้วเชิญให้บรรดาเพื่อนในวงผม  มาดูผมเป็นบ้างั้นหรือ.....  โอ๊ย...ไปกันใหญ่แล้ว....    นี่ผมรู้สึกเหมือนจะเป็นบ้าขึ้นมาจริงๆแล้วนะ    ไม่เอาดีกว่า  หยุดคิดก่อน...........
               ................  วันต่อมา   รถตู้ที่คอยมารับพวกเราไปทำงาน  มาถึงแล้ว  เพื่อนทุกคนอยู่ในรถ   ทุกคนต่างคุยกันสัพเพเหระ  แต่ไม่มีเรื่องของผมเลย   ผมแอบเก็บความในใจไว้เงียบๆ  เฝ้าคอยจับตา  และสังเกตุข้อพิรุธของแต่ละคน......   แต่.....   ไม่มีเลยอ่ะ       ทุกคนยังทำตัวกันเป็นปกติ   ไม่มีวี่แววว่าจะมีใครรู้เรื่องของผมเลย..........   ผมพยามมองสบสายตากับแอมเหมือนกับจะอ่านสายตาคาดคั้นเอาความจริง   ไอ้น้องแอม  มันก็ดันคิดว่าผมไปปิ๊งมันเข้าไปซะอีก  เอ้า....เอาเข้าไป   ไอ้พวกในวงมันก็เลยแซวกันยกใหญ่   เออ.....สรุปว่าวันนั้น  ผมต้องหยุดการตามล่าหาความจริงเอาไว้ก่อน   ก่อนที่ผมจะมองตาไอ้เพลิน  แล้วมันจะเข้าใจว่า  ผมปิ๊งมันไปด้วยอีกคน.............
              ..............คืนนั้น  กว่าผมจะหลับได้  ก็เล่นเอาเกือบรุ่งสาง  ไม่ใช่ว่าเพราะตัวยายังดีดอยู่   แต่เป็นเพราะความมืดที่ปกคลุมห้อง  มันค่อนข้างสลัว ตัดกับแสงจันทร์ที่สาดส่องเข้ามาในหน้าต่าง   ผมเห็นเป็นเงาคน  เป็นหน้าคน  เป็นหัวกระโหลก  เป็นอะไรก็ได้ที่ผมจินตนาการไปในตอนนั้น.......  รวมทั้ง  อาจจะเป็นเพราะเสียงกรนของคุณแอ๊ด ที่นอนอยู่ข้างๆ  มันดังเหมือนเสียงรถไฟลอดถ้ำก็เป็นได้    ทำให้ผมหลับไม่ลง   ความเงียบบวกกับความมืดและเสียงรถไฟนั้น  มันช่างเป็นบรรยากาศที่เงียบเหงาสิ้นดี......   ผมคิดถึงซีม่า    คิดถึงอย่างแรงจนน้ำตาใหลไม่รู้ตัว  ผมภาวนาให้ภาพที่ผมเห็นในวันนั้น  มันเป็นแค่ภาพหลอน  ขออย่าให้มันเป็นเรื่องจริงเลย   นี่น่ะเองหรือ  ความเจ็บปวดเมื่อยามที่เราได้เห็นคนที่เรารักเค้าถูกทำร้าย  มันทรมานจริงๆ...............
     ...........ผมอาศัยพักอยู่ที่บ้านคุณแอ๊ดก่อนในช่วงนี้  ด้วยความที่  ผมยังไม่มีเงินพอที่จะไปหาห้องเช่าใหม่  อีกทั้งผมยังค้างค่าห้องที่อพารท์เม็นท์ของพรต  และคุณแอ๊ดก็ออกหน้าเป็นประกันว่าจะให้ผมเอาเงินไปจ่ายค่าห้องให้เร็วที่สุด   อาศัยว่าคุณเอ๊ดก็รู้จักและสนิทสนมกับพรตมาก่อนหน้านี้.......  และมันก็ทำให้ผมไม่อาจคลายความระแวงคุณแอ๊ดไปด้วยไม่ได้   ว่าคุณแอ๊ดอาจจะมีการรู้เห็นเป็นใจกับพรตก็เป็นได้   ทำให้ผมยังไม่ยอมเล่าเรื่องที่ผมเข้าใจว่าพรตติดกล้องแอบดูผม   ผมยังไม่ไว้ใจคุณแอ๊ดพอ..............
       ............ผมกลับมาร้องเพลงได้ซักวันสองวันแล้ว   แต่กลับมาครั้งนี้  ความรู้สึกของผมมันไม่เหมือนเดิมอีกต่อไปเพราะผมไม่อาจแน่ใจได้เลย  ว่าบรรดาพวกในวงของผม  จะมีคนใหนที่กำลังแกล้งตบตาผมอยู่   หลังจากที่ผมถามพวกเค้า ว่าได้ไปดูผมทางมอนิเตอร์อะไรบ้างมั๊ย  ก็ไม่มีใครรู้เรื่องอะไรเลย   ผมแอบถามแอมเกี่ยวกับคำที่แอมบอกผมในวันนั้น  ว่าเป็นบททดสอบอะไร บททดสอบที่แอมพูดถึงน่ะ  แอมก็ถึงกับอึ้งกิมกี่  ไม่ใช่อึ้งเพราะตอบผมไม่ได้  แต่อึ้งว่าผมพูดถึงเรื่องอะไร  แอมยืนยันว่า  แอมไม่เห็นรู้เรื่องอะไรเลย   ถามก้อยกับเพลิน  ก็ได้รับคำตอบแบบเดียวกัน    ถึงจะได้รับคำตอบอย่างชัดเจน  แต่ผมก็ยืนยันได้ว่าผมไม่ได้ตาฝาด  ผมเห็นพวกเค้าจริงๆ   หรือบางที  มันอาจมีอะไรบางอย่าง  ที่ทำให้พวกเค้าไม่สามารถบอกความจริงกับผมได้..............
..............การกลับมาร้องเพลงของผมในครั้งนี้   มันเหมือนกับเอาจับกังมาร้องเพลง   หน้าตาผมดูไม่ได้เอาเสียเลย  บวกกับการที่ผมได้มาพบเจอกับแขกที่ร้อยพ่อพันแม่  มาจากใหนบ้างก็ไม่รู้   ซึ่งมันอาจจะมีพวกของพรตปะปนรวมมากับแขกเหล่านี้ก็ได้   ทำให้ผมร้องเพลงด้วยความไม่มั่นใจ  ผมกลัว  กลัวว่าร้องเพลงอยู่ดีๆ  แล้วอาจจะมีพวกของพรตเข้ามาทำร้าย  ความหวาดระแวงที่เกาะกินในใจ   ทำให้การร้องเพลงของผม  ไม่ได้เรื่องยิ่งกว่าเดิม  และมันก็เริ่มกลายเป็นที่ไม่พอใจสำหรับเจ้าของร้าน.........    วันหนึ่ง คุณแอ๊ดถูกเจ้าของร้านเรียกไปคุยอะไรบางอย่าง  ก่อนที่จะกลับมาด้วยสีหน้าที่ไม่สู้ดีนัก  และเรียกพวกนักดนตรีเข้าไปประชุมกันเพื่อคุยอะไรบางอย่าง  ซึ่งผมก็ไม่ได้เข้าไปคุยกับเค้า  ก็เลยไม่รู้ว่าเค้าคุยกันเรื่องอะไร...........(    จนกระทั่งมารู้เอาตอนหลังว่า  เจ้าของร้านต้องการให้ทางวง เปลี่ยนนักร้องชายใหม่  เอาใครมาก็ได้ที่ไม่ใช่ผมน่ะ.........   นี่เป็นเรื่องจริงที่ผมได้มารับรู้อีกทีเมื่อตอนผมเลิกยาแล้วนั่นแหละ.......ใช่สิ....เค้าไม่หล่อเหมือนฟิลม์ รัฐภูมิ.... นี่.....ฮึ....งอนเลย....งอน.......)   แต่คุณแอ๊ดก็ไม่ได้บอกอะไรผม  และก็ยังคงให้ผมมาร้องเพลงตามปกติ   จนกระทั่ง  เมื่อเห็นว่าวงไม่มีการเปลี่ยนแปลงอะไร   ทางวงเราจึงโดนไล่ออกในเวลาต่อมา  รวมทั้งการลาออกของเคนมือกีตาร์  กับไก่นักร้องหญิงที่เป็นแฟนกันอยู่ด้วย................
         ................ถึงแม้  จะโดนไล่ออก   รวมทั้งเสียมือกีตาร์กับนักร้องหญิงไป   แต่คุณแอ๊ดก็ไม่เข็ด  ยังคงให้ผมเป็นหนึ่งในสมาชิกในวงอยู่เหมือนเดิม   แต่คราวนี้  ผมเปลี่ยนบทบาทใหม่มาเป็นมือกีตาร์แทนเคน โดยคุณแอ๊ดเป็นคนหากีตาร์กับเอฟเฟ็คมาให้  ซึ่งผมก็น่าจะทำได้ดีนะ  แต่มันกลับตรงกันข้าม    จะว่าเป็นเพราะผมทิ้งกีตาร์ไปนาน  รวมทั้งการหมดไฟในการเล่นกีตาร์แล้วก็เป็นได้  ทำให้การเล่นกีตาร์ในครั้งนี้ของผม  มันแย่เอามากๆ  ถึงแม้เราจะไปออดิชั่นที่ร้านใหม่ติด  แต่ไม่นาน เราก็โดนไล่ออกมาเหมือนเดิม  ต้องหาที่เล่นใหม่อยู่ร่ำไป...........  
      .............ถึงแม้การทำงานของเราจะมีการเปลี่ยนแปลงอยู่ตลอด   แต่สำหรับผม   สิ่งหนึ่งที่ไม่เคยเปลี่ยนเลย  คือเรื่องที่ผมยังเคลือบแคลงสงสัยอยู่ในใจ   เกี่ยวกับเรื่องที่ผมคลั่งยาบ้าในวันนั้น  ภาพที่เห็น  สิ่งที่ได้ยิน  ล้วนแต่ยังคาใจผมอยู่ตลอด  ผมยังคงตั้งหน้าตั้งตาหาคำตอบเหล่านั้น.....   อ้อ......ลืมบอกไป  ถึงแม้ว่าผมจะมาอยู่กับคุณแอ๊ดแล้ว  แต่ผมก็ยังแอบไปเสพยาบ้าที่บ้านพี่ทิมอยู่บ่อยๆ  แต่ไม่ได้เอามาเสพที่บ้านคุณแอ๊ดนะ  ยังใงผมก็ยังพอรู้กาละเทศะอยู่บ้าง จะให้กินบนเรือน ขี้รดบนหลังคา  ผมว่ามันน่าเกลียดเกินไป   และจากการที่ผมไปเสพยาบ้านพี่ทิมนั่นแหละ  วันหนึ่งผมจึงได้พบเหตุการณ์อะไรบางอย่าง   วันนั้น  ผมเสพยาบ้ากับพี่ทิมเสร็จแล้ว   และคืนนั้น  ผมไม่ได้มีคิวไปเล่นดนตรีที่ใหน  พี่ทิมจึงชวนผมไปตีสนุ๊กที่อยู่แถวบ้านแก   เจ้าของร้านเป็นป้าอายุประมาณ 40 กว่าๆได้  เราเข้าไปเปิดโต๊ะเล่น  จากนั่นก็เริ่มประลองความแม่นกัน   จะว่าผมตาฝาดไปหรือเปล่าก็ไม่รู้   แวบหนึ่ง  ผมมองเห็นป้าเจ้าของร้านแกเหมือนแกจะพูดประโยคๆหนึ่ง  กับผม.....   “  ..........กลับบ้านเถอะลูก...........!?.....”    จากนั้น  แกก็ทำเหมือนไม่มีอะไรเกิดขึ้น   .......มะ....หมายความว่าใงครับ......ผมว่าจะถามแกอยู่   ก็พอดีที่โต๊ะข้าง  มีพวกหนุ่มโรงงานเข้ามาเล่นสนุ๊กกัน  แต่ดูเหมือนพวกนี้  เมียไม่ยอมให้หลับนอนด้วยหรืออย่างไร  หน้าตาเหมือนกับโกรธใครมาก็ไม่รู้  พวกเล่นแทงกันอย่างกับจะให้โต๊ะพัง  แทงไม่แทงเปล่าๆ    ปากก็คุยกันข้ามหัวผมไปมา  ....... “   .....ไอ้zzzzนี่มันวอน....ไอ้zzzz....  มันยังมีหน้ามาลอยนวลแถวนี้อีก   เดี๋ยวกูเอาไม้สนุ๊กทิ่มปากซะดีมั๊ง.........!!.......”     ......เอาล่ะ   ไม่ต้องคิดว่ามันพูดอยู่กับใคร  เพราะตอนนี้  มันโฟกัสตาอันถทึงมองมาที่ผมนั่นเอง........  กู.....พระเอกอีกแล้ว......   พยามทำใจเย็น  แต่มือไม้มันก็สั่นไปหมด   มันพวกของพรตแน่ๆ.....   ไม่ใหวแล้ว  ผมแทงผิดแทงถูกมั่วไปหมด  จะแทงแดง กลับไปยิงชมพู  จะสกรูว์ก็แทงโฟวโล่วมันซะอย่างนั้น    ไม่ใหว  กลัวจนตัวสั่น.....  เอ่ยปากบอกพี่ทิม  ไปเหอะพี่   แต่ดูเหมือนพี่ทิมแกก็ไม่รู้สึกรู้สาอะไร  เฮ้ย.....จะรีบไปใหนเล่า......เพิ่งเล่นได้เกมส์เดียวเอง   แกยิ้มเหมือนมีเลสนัย........   เฮ้......อย่าบอกนะว่าพี่ทิมก็เป็นพวกของมันด้วย    แล้วใงล่ะ......   แกยิ้มยียวนตอบ  เฮ้ย.....นี่มันอะไรกัน......นี่ทุกคนเป็นพวกของพรตทั้งนั้นเลยเหรอ  ............     ผมลาพี่ทิม ขอตัวกลับ ก่อนที่จะพยายามเดินออกมาจากที่นั่นให้เร็วที่สุด................
comment57:....................จากเหตุการณ์ที่ผมได้พบต่างๆนาๆ   ทำให้ผมจับต้นชนปลายไม่ถูก  มันหยั่งลึกเกินกว่าที่ผมจะหาเหตุผลมาอธิบายได้     ทำไมทุกคนเหมือนจะเป็นพวกของพรตไปทั้งหมด   ต่อให้พรตร่ำรวยขนาดใหน  ก็ไม่มีทางที่จะหาพรรคพวกได้มากมายขนาดนี้     มันเกิดอะไรขึ้นกับผมกันแน่    มันเหมือนกับทุกคนรู้ความเคลื่อนใหวของผมตลอด  แต่แกล้งทำเป็นไม่รู้เรื่อง    ผมรู้สึกว่าผมจะเคยผ่านตากับเหตุการณ์อย่างนี้มาแล้ว  จากหนังเรื่องหนึ่ง   ซึ่งหนังเรื่องนั้น   ผมเคยจะเช่ามาดู  แต่ซีม่ากลับไม่ให้ผมเช่า  บอกว่าเป็นหนังไร้สาระ  ทั้งๆ ที่เมื่อก่อนผมจะดูหนังเรื่องใหน ซีม่าก็ไม่เคยขัดใจผม  แต่ยังใงๆ  วันนั้นซีม่าก็ไม่ยอมให้ผมเช่าหนังเรื่องนี้ไปดู   จนกระทั่งเมื่อผมเลิกกับซีม่าไปแล้ว  นั่นแหละ  ผมถึงได้ไปเช่ามาดู   หนังเรื่องนั้นเป็นหนังที่ จิม  แครี่   เป็นผู้แสดง   ชื่อเรื่องอะไรน๊า......ขอนึกก่อน    .........   อ้อ.......   นึกออกแล้ว  หนังเรื่องนั้น  ชื่อว่า  “   The  Trueman Show .....”  เป็นเรื่องราวของชายคนหนึ่งที่ชื่อว่าทรูแมน  เค้ามีชีวิตอยู่  โดยที่หารู้ไม่ว่า  เค้าคือตัวแสดงนำในเรียลลิตี้ของซีรี่ส์เรื่องดัง The True man  Show  ที่มีเรตติ้งผู้ชมสูงสุดมากว่า 30ปี   เค้าใช้ชีวิตไปวันๆ  โดยไม่เคยรู้มาก่อนว่า  ทุกการกระทำของเค้า  ได้ถูกถ่ายทอดสด ผ่านกล้องวีดีโอ  กว่าพันตัว  เพื่อถ่ายทอดสดการใช้ชีวิตของเค้ามาตั้งแต่เค้าเกิด   บรรดาเพื่อน  เจ้านาย  หรือคนรู้จัก  แม้กระทั่งภรรยาของตัวเอง   ต่างเป็นแค่ตัวประกอบในซีรีส์เรื่องนี้เท่านั้น  ทุกคนรู้ว่าทรูแมนเป็นอย่างไร  แต่ทรูแมนกลับไม่เคย  รู้เรื่องราวทั้งหมดเลย   จนกระทั่งวันนึง  ความผิดปกติบางอย่างทำให้เค้าเริ่มเอะใจในความสัมพันธ์ของเพื่อนแต่ละคน  ความสมบรูณ์แบบจนเกินไป  ทำให้เค้าเริ่มระแคะระคายอะไรบางอย่าง  และเมื่อเขาตามหาความจริง   เค้าจึงได้พบว่า  เมืองที่เค้าอาศัยอยู่  แท้จริงแล้ว  มันเป็นแค่โรงถ่ายขนาดยักษ์เท่านั้นเอง.........
..............ซึ่งมันคล้ายกับเหตุการณ์ของผมที่ได้ประสบในตอนนี้   ต่างกันตรงที่ว่าผมแค่โดนแอบถ่ายในห้อง  แต่ทรูแมนจะถูกแอบถ่ายตลอด 24 ชั่วโมง  ทุกๆการเคลื่อนใหว   จะเหมือนกันอยู่อย่างก็ตรงที่  ทุกคนต่างก็รู้การกระทำของผมกับทรูแมนเหมือนกัน  แต่แกล้งทำเป็นไม่รู้............   
                 ...............หรือว่า  ผมจะเป็นแบบทรูแมน    บ้า....   บ้ากันไปใหญ่แล้ว  จะเป็นไปได้อย่างไร   คงไม่มีใครอยากดูชีวิตสับปะรังเคของผมหรอก    แต่......   ผมก็ยังหาคำตอบไม่ได้อยู่ดี  ว่าทำไมเหมือนว่าทุกคนจะรู้ความเคลื่อนใหว  ของผมตลอดเวลา..................
comment58:บทที่สิบหก – พระเจ้าของโลกใหม่...
 ..................ผมยังคงพักอยู่ที่บ้านคุณแอ๊ด  ซึ่งถือเป็นที่ซ้อมและที่พบปะของทุกคนในวง   ผมพยามทำเป็นเนียน  เมื่ออยู่ต่อหน้าเพื่อนฝูง  ทำเป็นเฮฮาไปกับเค้า  แต่ในใจ  ผมไม่ได้รู้สึกเฮฮาได้เลย   ผมไม่วางใจใครทั้งนั้น   ผมพยามจะไม่พูดถึงเหตุการณ์ที่ห้องผมในวันที่ผมคลั่งยาบ้า  เพราะรู้ว่า  พูดไป  ทุกคนก็คงจะมองว่าผมบ้า  ผมจึงเลี่ยงที่จะไม่คิดถึงเรื่องนี้  เมื่อยามอยู่ต่อหน้าเพื่อนๆ..............      แต่เมื่อใดก็ตามที่ผมออกมาจากบ้านคุณแอ๊ด   ผมจะพยามมองหาสิ่งที่ผิดสังเกต  โดยเฉพาะที่เสาไฟฟ้าทุกต้น   ไอ้ก้านที่มันเป็นสีดำๆ  ที่ห่อหุ้มปลายด้วยสก๊อตเทปสีดำ  มันอาจจะมีก้านใดก้านหนึ่ง  ที่เป็นกล้องขนาดจิ๋วซุกซ่อนอยู่..........    คนที่เดินผ่านผมไป  ผมก็ไม่เคยละสายตา   มันอาจจะมีพวกของพรตที่แอบติดตามผมอยู่ก็เป็นได้   แต่ถึงจะหวาดกลัว  ซักเพียงใด   มันก็ยังไม่ทำให้ผมขยาดที่จะแอบไปเสพยาบ้าที่บ้านพี่ทิมอยู่เป็นประจำ   ถึงแม้ว่า  พักหลังนี้  สายตาที่พี่ทิมเค้ามองผมจะเริ่มเหยียด ๆ  ผิดกับตอนที่  ผมเข้ามาเสพยาที่บ้านพี่ทิมแรกๆ   ซึ่งตอนนั้น  ผมค่อนข้างจะยังมีเงินอยู่บ้าง  และพี่ทิมจะให้การต้อนรับผมเป็นอย่างดี  เพราะผมจะแบ่งยาให้พี่ทิมด้วยเสมอ   ต่างจากตอนนี้  ที่ผมแทบจะไม่มีเงินกินข้าว   แต่ผมก็ยังมิวายเจียดเงินมาเสพยาบ้าได้อยู่   แต่มันก็น้อยเกินกว่าที่จะแบ่งให้พี่ทิมเสพด้วย   เพราะผมคิดว่า  มันเป็นทางเดียว  ที่พอจะทำให้ผมมีความสุข และลืมเรื่องราวร้ายๆ  ไปได้บ้าง    ผมมักจะนั่งปล่อยอารมณ์อยู่บ้านพี่ทิม  เวลาใครมาชนของ  ถ้าผมรู้จัก  ผมก็จะขอแจมด้วย แต่ก็ไม่ค่อยมีใครแบ่งให้นักหรอก   ผมจึงหาทางแก้เสี้ยนยาด้วยการแคะเอาขี้ยาบ้า  จากโจ๋ของพี่ทิมมาเล่น  ถึงแม้มันจะออกเหม็นๆอยู่บ้าง  แต่มันก็พอทำให้ผมหายเสี้ยนยาไปได้หน่อย     และทุกครั้งที่ผมเสพยา  ผมจะเฝ้าหาคำตอบเกี่ยวกับเรื่องกล้อง  ที่ห้องพรตอยู่อย่างนั้น   ถึงจะกลัว  แต่ผมต้องหาคำตอบและหลักฐานให้ได้  ผมคิดอยู่ในใจ.......   ........แล้วในที่สุด   คำตอบของเรื่องเหล่านั้น  ก็เริ่มคลายปมมาทีละปล้อง  เมื่อวันนั้น  วันที่ผมนั่งๆนอนๆ อยู่ในห้องพี่ทิม     ระหว่างที่พี่ทิมออกไปชนของ........    “   .........คุณอยากรู้ใช่ใหม   ว่ามันเกิดอะไรขึ้นกับตัวคุณ.....?.....” 
.......ผมสะดุ้งพรวด  มองหาที่มาของเสียงที่ฟังดูน่าจะเป็นเสียงของผู้ชาย  อยู่รอบห้อง   ......ใครน่ะ......ใครพูดกับผม.....    ผมย้อนถาม  พลางสายตาก็สอดส่ายมองหาที่มาของเสียง   ........  “   คุณไม่ต้องมองหาหรอก  ผมไม่ได้อยู่ในห้องนี้....”       ฮ้า......ว่าใงนะ   แล้วคุณคุยกับผมได้ยังใง     ผมถามกลับ  ในขณะที่สายตายังพยามสอดส่องอยู่อย่างนั้น
........... “   คุณมด   คุณฟังผมให้ดี  เหตุการณ์ทุกอย่างที่ผ่านมา  มันเป็นการทดลอง   และคุณก็คือผู้ที่ได้รับเลือกให้เป็นมนุษย์ทดลองในการทดลองนี้   คุณลองคิดย้อนไปถึงเหตุการณ์ต่างๆ  ที่คุณผ่านมา  ทุกอย่างล้วนเป็นการทดสอบทั้งสิ้น  ไม่ว่าจะเป็นภาพที่คุณได้เห็นในฝาผนัง  ภาพหัวกระโหลก  เสียงต่างๆ  การกระทำต่างๆ ของคนที่คุณรู้จัก  เหล่านั้น   มันคือการทดสอบการเป็นพระเจ้าของโลกใหม่.........”         ........ผมนั่งงงเป็นไก่ตาแตก......จับต้นชนปลายไม่ถูก  พระเจ้าอะไร  โลกใหม่ใหนวะ..........งงโว๊ย.....    “    .........จากการพยากรณ์ของนอสตราดามุส  ได้ทำนายเอาไว้ว่า  โลกจะแตกในปี  2000  และจะมีพระเจ้าองค์ใหม่มาเกิด    ทางองค์การลับของเราได้คำนวนตามคำทำนายและพบว่า  พระเจ้าของโลกใหม่  จะเกิดที่ประเทศไทย  ในวันนั้น   ปีพ.ศนั้น  ซึ่งนั่นก็คือคุณนั่นเอง    จากนั้น  เมื่อคุณเกิด   ทางองค์การ  จึงได้ส่งคนไปรับตัวคุณมาดูแล  และเริ่มให้พบกับบททดสอบหลายๆอย่าง  ว่าคุณจะสามารถรับมือฝ่าฟันกับเหตุการณ์นั้นได้แค่ใหน   ไม่ว่าจะเป็นการถูกทอดทิ้ง  การโดนเคี่ยวเข็ญจากป้า การลงโทษ  ต่างๆนาๆ  รวมถึงเหตุการณ์ล่าสุดที่คุณได้พบเจอด้วย   และที่สำคัญ  เหตุการณ์ทั้งหมด  ไม่ได้เกิดขึ้นจริง   และตัวจริงๆของคุณก็ไม่ได้อยู่ที่นั่นด้วย   ตัวจริงของคุณอยู่กับทางเรา   ส่วนภาพที่คุณเห็นนั่นคือ  ภาพโฮโลแกรมเสมือนจริง  ที่เราถ่ายทอดจากคอมพิวเตอร์ เข้าสู่สมองของคุณ  ที่ตอนนี้   นอนอยู่ที่ห้องแล็ปของเรา............”   ...................!!!???.............
เอ้า..........  ไปกันใหญ่แล้ว  นี่ผมประสาทหลอนเป็นเรื่องเป็นราวได้ถึงขนาดนี้เลยหรือเนี่ย     ผมคิดในใจ......  “   คุณไม่ได้หลอน......!!......”     ชะอุ๊ย.....อะไรวะ  นี่แค่ผมคิดในใจ   มันยังได้ยินอีก  แล้วมันรู้ได้ยังไงว่าผมคิดอะไรอยู่......  “    มันออกจะดูเหลือเชื่อไปซักหน่อย   แต่ทั้งหมดนี่คือเรื่องจริง   ทุกอย่างที่คุณคิดจะถูกแปลจากคลื่นสมอง  ผ่านเข้าสู่คอมพิวเตอร์ที่จะทำหน้าที่  แปลความคิดทุกอย่างของคุณออกมาอีกที  เราต้องการรู้ทุกอย่างที่คุณคิด  คุณทำ  ฉะนั้น  แม้คุณจะไม่ได้พูดอะไรออกมา  ทางเราก็สามารถจะรู้ความคิดที่อยู่ในใจของคุณได้..............”     
........พอแล้วโว๊ย....!!  ไอ้สมองบ้า  นี่จะเพี้ยนไปถึงใหน    ผมเริ่มหงุดหงิดแล้ว  อะไรมันจะเว่อร์เป็นหนังการ์ตูนได้ปานนั้นวะ    นี่ผมคงคิดจินตนาการเกี่ยวกับการ์ตูนมากไป  จนกระทั่งรั่วได้สุดขีดถึงขนาดนี้   พอแล้ว  ไม่ต้องคิดอะไรแล้ว   นี่ไม่ใช่เรื่องตลกนะโว๊ย..........ผมด่าตัวเองอยู่ในใจ     ......  “   ใช่ครับ....  มันไม่ใช่เรื่องตลก.......”   ....น่าน.......มันยังไม่หยุด   มันจะเป็นไปได้ยังใงฟะ  ที่แกจะมาสื่อสารอะไรกับฉันได้  แกเป็นมนุษย์ต่างดาวหรือใง....ผมย้อนถามมันอีกที............ชักฉุนแล้วนะโว๊ย.....   “   ผมบอกคุณยังใงคุณก็คงไม่เชื่อ   ไม่เป็นไร  วันนี้  เราคุยกันแค่นี้ก่อน   แต่เพื่อความกระจ่าง   ว่าผมสื่อสารกับคุณได้ยังใง  คุณก็ลองเอามือจับที่หูทั้งสองข้างของคุณดูก็แล้วกัน  ที่เป็นรอยแผลเป็นด้านบนใบหูทั้งสองข้างนั่นแหละ   ที่แม่คุณบอกว่ามันเป็นเพราะหนูกัด   แต่ที่จริงแล้ว  มันเป็นแผลเป็นจากการที่เราฝังไมโคร ชิพคอมพิวเตอร์  ให้คุณไว้ตั้งแต่เด็ก   ถ้าไม่เชื่อก็ลองคลำดูนะ   แล้วลองไล่เรียงเหตุผลทั้งหมดด้วยตัวคุณเองก็แล้วกัน   แล้วพบกันใหม่นะครับ...อ้อ  หวังว่าคุณคงไม่บอกใคร  ถ้าคุณไม่อยากให้ใครเค้าเข้าใจว่าคุณเป็นบ้าไปแล้วจริงๆ.......”     ......................!!!!????...............!!!????......
      ............... เสียงที่ผมได้ยินนั้น   มันหายไปได้ราว 15  นาทีแล้ว   ผมนั่งเหงื่อแตกซก  ไม่ใช่เพราะร้อน แต่เป็นเพราะผมได้พบกับเรื่องที่มันเหนือคำอธิบาย  เสียงที่ได้ยินมันเป็นเสียงคนชัดเจนอยู่ในหัวผมจริงๆ   รวมทั้งเหตุผลบ้าๆบอต่างๆที่มันพูดมา  ผมกำลังสับสนว่านี่ผมหลอนหูแว่ว  หรือเป็นเรื่องจริงอย่างที่มันพูดกันแน่   ถ้าหูแว่ว  ทำไมมันถึงแว่วได้เป็นเรื่องเป็นราวขนาดนี้   แล้วถ้ามันเป็นเรื่องจริง  มันจะไม่เป็นหนังไซไฟเกินไปหน่อยเหรอ   นี่ประเทศไทยนะ  ไม่ใช่ฮอลลีวู๊ด   อะไรมันจะเว่อร์ได้ขนาดนั้น     ไม่ล่ะ  ไม่ว่ามันจะเป็นเรื่องจริง  หรือว่าเป็นเพราะผมหูแว่วก็ตามที  ผมก็ไม่ยอมบ้าไปกับมันด้วยหรอก.......     อ้าว.....พี่ทิมกลับมาพอดี   จะเล่าให้แกฟังดีมั๊ยนะ  ......  อย่าดีกว่า  มีหวัง แกหาว่าผมบ้าไปจริงๆแน่..........   ผมตัดสินใจเก็บเรื่องราวเหล่านั้นไว้ในใจ  และพยามไม่สนใจมัน  เพราะตอนนี้  ยาบ้าที่ผมให้พี่ทิมไปชนของ  วางอยู่ตรงหน้าผมแล้ว  ถึงเวลาแห่งความสุขของผมเสียที  วันนี้  ผมมีเงินพอที่จะซื้อยาบ้าได้แค่ 2 เม็ด  ผมจึงแบ่งให้พี่ทิมครึ่งเม็ด  ส่วนอีกเม็ดครึ่ง  ผมซัดซะเต็มคราบ......  ซื๊ดส์......อาห์   นานแล้วนะ  ที่ผมไม่ได้เล่นยาแบบเต็มๆ  อย่างครั้งนี้   ถึงแม้มันจะไม่ถึง 5 เม็ด เหมือนที่ผมเคยเล่นมาเมื่อก่อน  แต่สำหรับตอนนี้  ได้เล่นเม็ดนึง  ผมก็ถือว่าโอ (เค) อ่ะนะ ......    ผมนั่งคุยกับพี่ทิมกันอย่างออกรสอยู่พักใหญ่   อย่างว่า  กำลังดีดกันทั้งคู่ล่ะนะ  ระหว่างที่คุยไป  ผมรู้สึกคันหัว  ก็เลยยกมือขึ้นเกาแถวใบหู   แกร่กๆ  รังแคร่วงมาเป็นหิมะ  แต่มันมีบางอย่าง  ทำให้ผมสะดุดกึ้ก   หน้าซีดผาดเป็นไก่ต้ม  ไม่ใช่ซีดเพราะเห็นรังแคร่วง  แต่........
  ...............ผมขอตัวลาพี่ทิมกลับบ้านก่อน  แต่แกคงเห็นอาการที่ดูลนลานจนผิดสังเกตุ  เลยถามผมว่าเป็นอะไรหรือเปล่า   ผมไม่ตอบ  แต่รีบเปิดประตูแล้วเดินออกมาจากบ้านพี่ทิมทันที   ทิ้งให้แกนั่งงงในพฤติกรรมของผม   .......ในความมืด  ระหว่างทางที่เดินกลับมาจากบ้านพี่ทิม   ผมเดินครุ่นคิดมาตลอดทาง  คิดถึงคำพูดของไอ้เสียงในหัวที่ผมได้ยิน    ผมนึกว่ามันเป็นแค่การหลอน  แต่เมื่อผมลองทบทวนคำพูดสุดท้ายก่อนที่มันจะหายไป   มันพูดถึงใบหูผม   และผมก็ลืมไปแล้วด้วยว่ามันพูดทำไม  จนกระทั่ง  เมื่อกี๊ที่ผมเกาหัวตัวเองอยู่ที่บ้านพี่ทิม  ผมถึงนึกออก    .......ใช่แล้ว  ผมลืมไปนานเลย   ว่าตัวเองเคยมีแผลที่บนใบหูอยู่  อยู่ทั้งสองข้าง  ความจำเก่าๆค่อยๆ  คืนมา  ผมจำได้ว่าแม่เคยบอกกับผมตั้งแต่ตอนยังเป็นเด็กว่าผมโดนหนูกัด   และผมก็เชื่ออย่างนั้นมาตลอด  จนวันเวลาล่วงเลยพ้นผ่านมาจนถึงบัดนี้  ผมลืมไปหมดแล้ว  จนกระทั่งไอ้เสียงในหัวมันมาพูดนั่นแหละ   ผมถึงนึกถึงเรื่องนี้ขึ้นมาได้   ........ผมยกมือจับที่ใบหูทั้งสองข้างของผม  มันยังคงมีรอยแผลเป็นบุ๋มลงไปในใบหูทั้งสองข้างจริงๆ.........!!!............
comment58-1:ไซไฟ-แฟนตาซี สุดๆเลยครับคุณมด
อ่านไปทึ่งไปเลยทีเดียว
comment58-2:55555  เริ่มจะเว่อร์แล้วใช่มั้ยล่ะคับ ....  แล้วแต่วิจารณญาณนะคับ   ไม่จำเป็นต้องเชื่อทั้งหมดหรอกครับ  เพราะมันเว่อร์มาก แต่ถามว่าเป็นเรื่องที่เกิดขึ้นจริงกับตัวผมมั้ย  เรื่องจริงๆล้วนๆคับ   ยาบ้ามันมีฤทธิ์ทำร้ายเราได้ขนาดนี้จริงๆ   คนดีดีกลายเป็นคนบ้า  คนเก่งๆกลายเป็นคนไม่มีสมอง  สิ่งเลวร้ายจะถูกดึงดูดเข้ามาสู่ชีวิตเราไม่จบไม่สิ้น หากเราหลงเข้าไปยุ่งเกี่ยวกับมัน  อยากให้หลายๆคนเข้าใจมันถึงแก่นแท้ครับ  เราจะได้ช่วยกันป้องกัน  อย่าให้มันเข้ามาทำร้ายลูกหลานเราหรือใครๆได้อีก  ....ผมแค้นมันมาก  ผมไม่ยอม  ผมจะแฉมันให้หมด 55555   ขอบคุณที่แวะมาเยี่ยมเยือนกันอยู่เสมอคับคุณกะฑา    ขอบคุณมากคับ  ไปกันต่อเลยแล้วกันนะคับ  ตามมาคับ....
comment58-3:เชื่อสิครับ...

ประสบการณ์ตรงเหมือนกัน 
(ในความคิดเห็นที่ 39) เธอคนนั้นก็หลอนว่ามีคนมาติดกล้องแอบดูที่โคมไฟในห้องบ้าง ในตุ๊กตาของเธอบ้าง....
ช่วงนั้นชีวิตผมก็วุ่นวายใช้ได้เลยครับ
comment59:....................... ดึกแล้ว  แต่ผมยังไม่มีอาการง่วง  เนื่องด้วยอาจจะเป็นเพราะฤทธิ์ของยาบ้าที่ยังเหลืออยู่   ผมนอนคิดเอามือก่ายหน้าผากอยู่ในห้อง  ได้ยินเสียงคุณแอ๊ดกรนเป็นรถไฟเข้าถ้ำดังมาเป็นระยะ   แต่เสียงเหล่านั้น  หาได้ทำลายสมาธิของผมไม่  เพราะตอนนี้  ในหัว  ผมกำลังนั่งคิดถึงเรื่องที่ไอ้เสียงในหัว นั้นมันพูดให้ผมฟัง    ผมเริ่มรู้สึกว่าสิ่งที่มันพูดมา  มันเริ่มมีเหตุผลกลายๆเหมือนกัน     นี่เองหรือ  การทดสอบที่แอมที่ผมเห็นในจอมอนิเตอร์ข้างฝาห้องของผมพูดถึงในวันนั้น   และนั่นอาจจะเป็นเหตุผลที่ทำให้ทุกคนทำเหมือนไม่มีอะไรเกิดขึ้น  ทุกคนคงจะรู้กันหมดตั้งแต่แรกแล้วว่าผมคือพระเจ้าของโลกใหม่   นี่อาจจะเป็นเหตุผลที่พ่อแม่เค้าทิ้งผมไปตั้งแต่เด็ก  เพื่อจะฝึกความเข้มแข็งให้กับผม  และป้าก็คือผู้ที่ได้รับคำสั่งให้เคี่ยวเข็ญผม  เพื่อทดสอบความอดทนของผม  และบรรดาชายฉกรรจ์ที่ผมเข้าใจว่าเป็นเพื่อนของพรต  ทั้งหมดที่มาข่มขู่ผมก็เพราะต้องการทดสอบจิตใจของผม  อาห์....  เหตุผลมันเริ่มเข้าเค้าอยู่เหมือนกัน   แต่ยังใง  ผมก็ไม่เชื่อเรื่องไอ้พระเจ้าของโลกใหม่อะไรนั่นนะ    มันเว่อร์เกินไป  ทำยังกะเป็นหนังสตาร์วอร์   .......อนาคิน  เจ้าเป็นผู้ที่ถูกเลือก  อะไรประมาณนั้น   วะ ฮ่ะๆ  ขำว่ะ.......   ผมนอนคิดคนเดียวอยู่ในใจ  ปากก็อดหัวเราะออกมาเบาๆไม่ได้.........   “   ...........แป๊ะ...!!  นี่ไม่ใช่เรื่องตลกนะลูก......!!......”    ผมสะดุ้งพรวด  นะ...นั่นเสียงแม่ผม....   แม่อยู่ใหน......ผมยันกายลุกขึ้น  พยามสาดสายตาฝ่าความมืด เพื่อมองหาที่มาของเสียง ....  แม่อยู่ใหน....  “  ........หนูนอนลงก่อน  แล้วไม่ต้องพูดอะไรทั้งนั้น  แล้วสื่อสารกับแม่มาทางจิต  แม่ก็ได้ยินเสียงของหนูแล้ว....”
  ผมทำตามอย่างว่าง่าย   น้ำตาผมใหลอาบแก้ม  แม่....  แม่มาได้ใง  แม่รู้ใหม   มีคนมันแอบติดกล้องแอบถ่ายไว้ในห้องผม   แล้วมันยังทำร้ายแฟนผมด้วยนะแม่......ฮืฮๆๆๆ   ......  ผมนอนร้องให้สะอึกสะอื้นจนตัวโยนเหมือนเด็กถูกรังแกแล้ววิ่งไปฟ้องแม่ยังใงยังงั้น   แต่ผมก็พยามข่มเสียงร้องให้ เสียงซื๊ดน้ำมูก ให้เบาที่สุด   มันคงไม่เป็นการดี  ที่คุณแอ๊ดจะตื่นมาเห็นผมในสภาพนี้...........   “   ลูกเอ๊ย.....ทุกอย่างมันเป็นการทดสอบของการเป็นพระเจ้าของโลกใหม่เท่านั้นเอง   ไม่มีใครเค้ามาทำร้ายลูกหรอก   แล้วแฟนหนูก็ไม่ได้โดนทำร้ายด้วย......”   ........จริงหรือเปล่าแม่...!!    ผมค่อยคลายความเศร้าโศก........ซีม่าไม่ได้โดนเค้าทำร้ายจริงๆใช่มั๊ย.......   เมื่อได้รับคำยืนยันจากแม่ว่าจริง  น้ำตาของผมก็ใหลพรั่งพรูมาอีกครั้ง  ไม่ใช่เพราะความเสียใจ  แต่เป็นเพราะความดีใจ  เมื่อได้รู้ว่าคนที่เรารักนั้นไม่ได้ถูกทำร้ายจริงอย่างภาพที่เห็น..........   “    แป๊ะ....หนูฟังแม่นะลูก  ตอนนี้  หนูต้องอดทนฟันฝ่าทุกอย่างไปให้ได้ด้วยตัวลูกเอง  ตอนนี้  ทุกคนเค้าเอาใจช่วยหนูอยู่   แม่อยู่ทางนี้  เฝ้าดูหนูอยู่ตลอดเวลา..........”      แม่.... ที่ผู้ชายเมื่อตอนเย็นเค้าเล่ามันเป็นเรื่องจริงเหรอ   เรื่องที่ว่าผมเป็นพระเจ้าของโลกมง  โลกใหม่อะไรนั่นน่ะ.......  “   เป็นเรื่องจริงทุกอย่างลูก   ตอนนี้  ที่ลูกเห็นเพื่อนๆ  เค้าทำเป็นไม่รู้เรื่อง  เพราะเค้าโดนสั่งว่าห้ามแพร่งพรายเรื่องนี้ให้ใครรู้เด็ดขาด  แต่ที่จริงแล้วทุกคนเค้าเฝ้าดูลูกอยู่ทางนี้กันทั้งนั้น.....”     “   พี่มด  แอมกับพี่ก้อย แล้วก็เพลินก็อยู่กันที่นี่นะ  ทุกคนเป็นกำลังใจให้พี่อยู่.....”  เสียงแอมดังแทรกขึ้นมา  “   พี่มด  ต้องสู้นะ.....อย่าแปลกใจ  ที่การกระทำของพวกเราอาจจะทำเป็นไม่รู้เรื่องหรือทำตรงกันข้าม  กับที่พี่เห็น    แต่พวกเราจำเป็นต้องทำเพื่อให้พี่ผ่านการทดสอบนี้ไปได้.....”   เสียงก้อยดังมาสมทบ   ...........แล้วตอนนี้  แม่อยู่ที่ใหน  แล้วจริงหรือเปล่าที่ร่างกายของผมไม่ได้อยู่ที่นี่  แต่ไปอยู่อีกที่นึง ......ผมย้อนถามแม่อีกครั้ง....... “   .......แม่ยังบอกไม่ได้ลูกว่าตอนนี้แม่อยู่ที่ใหน   แต่ร่างกายของหนู  ตอนนี้ก็อยู่ที่ที่แม่อยู่นั่นแหละ..........”    “  พี่มด.....ก้อยไม่รู้ว่าเค้าทำกันได้ยังใงนะ   แต่พี่ในตอนนี้  นอนอยู่ที่ตรงนี้จริงๆ     อย่างที่พี่โดนไฟช๊อตจากคราวที่แล้ว  ก็เพราะโดนไฟช๊อตมาจากที่นี่  เค้าช๊อตพี่เพื่อต้องการดูปฏิกริยาที่พี่จะแสดงออกมา.......”
...............ในตอนนี้  ถึงผมจะสับสนวกวนไปหมดแล้ว  ก็ตาม   แต่เมื่อเสียงที่ผมได้ยินนั้น  เป็นเสียงของแม่ผม  มันทำให้ผมเริ่มจะเชื่อในสิ่งที่ชายในหัวผมพูดขึ้นมาบ้างแล้ว   ถึงแม้มันจะค่อนข้างเหลือเชื่อก็ตาม.........   “   แป๊ะ....วันนี้  หนูนอนก่อนนะลูก  หลับให้สบาย  ไม่ต้องห่วง  ถึงแม้จะมีใครทำท่าเหมือนจะเข้ามาทำร้ายหนู  แต่เค้าก็ไม่ได้ทำอะไรหรอกลูก  เชื่อแม่  .......นะ    พักผ่อนให้สบาย  หลับเสียนะลูก.......”     ผมนอนหลับตาลงอย่างว่าง่าย  ถึงแม้น้ำตาจะใหลอาบแก้ม  แต่ผมก็รู้สึกอบอุ่น  เหมือนกลับไปเป็นเด็กอีกครั้ง   นานเท่าใหร่แล้วนะ   ที่แม่ไม่ได้กล่อมผมนอนอย่างวันนี้  ผมนอนคุดคู้อยู่ในผ้าห่ม   อยากจะขอร้องให้แม่กอดผมซักครั้ง  แต่ผมก็ไม่กล้า   ผมกลัวการเรียกร้องความรักจากแม่......  ผมเป็นลูกผู้ชาย  มันคงน่าอายที่ผมจะทำตัวเป็นเด็กขี้แยอย่างนั้น..................     
                ...........ผมหลับไปตอนใหนไม่รู้ตัว   มารู้สึกตัวตื่นอีกที  ก็ตอนที่คุณแอ๊ดมาปลุกไปกินข้าว    ผมมองหน้า  คุณแอ๊ดแว่บหนึ่ง   ประมาณว่า  คุณก็รู้เรื่องราวทุกอย่างใช่ใหม........  เฮ๊ย....ถึงผมจะหล่อแต่ผมก็ไม่ได้เป็นเกย์นะโว๊ย  อย่ามาจ้องตากันอย่างนั้น....... คุณแอ๊ดกลับรู้สึกสยิวกิ้วไปนั่นซะอีก     เวร......   อ้อ....อาจเป็นไปได้  ที่คุณแอ๊ดจำเป็นต้องทำเป็นไม่รู้เรื่อง  ด้วยความจำเป็นบางอย่าง    ผมแอบกระซิบถามคุณแอ๊ดที่อยู่ในหัวผม  หลังจากที่คุณแอ๊ดเดินลับสายตาไป  นี่ก็เป็นการแสดงของคุณด้วยใช่ใหม.......   “    ใช่........ผมจำเป็นต้องทำเป็นไม่รู้เรื่องทุกอย่างที่เกิดขึ้น.........”   เสียงคุณแอ๊ดดังตอบกลับมาในหัวผม   เอาล่ะ  เข้าใจ   ต่อไป  เราก็ต้องทำการแสดงว่าเราไม่รู้เรื่องอะไรทั้งนั้นก็แล้วกันนะ..........   ผมบอกกับคุณแอ๊ด  ก่อนจะลงไปนั่งกินข้าว  กับคุณแอ๊ด  ที่ไม่ได้แสดงท่าทีอะไรออกมาทั้งนั้น   เห็นคุณแอ๊ดแสดงได้เนียนขนาดนั้น  ผมก็อดที่จะขำไม่ได้    จนคุณแอ๊ดต้องเอ็ด   .....เฮ้ย....นี่คุณเป็นบ้าไปแล้วหรือใงวะ.....อยู่ดีดี  ก็หัวเราะ.....  แน่ะ  คุณแอ๊ดยังมาทำเป็นเนียนอีกนะ....โอเค....  เข้าใจว่ามันเป็นเรื่องจำเป็นที่ต้องทำเป็นไม่รู้เรื่อง  ก็ได้ งั้นผมจะทำเหมือนไม่มีอะไรเกิดขึ้น..............
          ..............วันนั้น  รถตู้มารับพวกเรากันตามปกติ  เช่นเคย  ทุกคนทำเหมือนไม่รู้เรื่องอะไรทั้งนั้น  แหม....  ทุกคนแสดงได้เนียนจริงๆ    วันนั้น  หลายคนจึงได้ยินเสียงผมหัวเราะเบาๆ  กับการกระซิบกระซาบอะไรอยู่คนเดียว   แต่ดูเหมือนทุกคนจะแกล้งทำเป็นไม่เข้าใจ  อาการที่ผมทำ.........
comment60:.............หลายวันผ่านไป   ผมเริ่มที่จะไม่ค่อยเข้าใจการกระทำของเพื่อนๆในวง   ทั้งๆที่  เสียงที่ผมได้ยินในหัว  เค้าพูดอีกอย่าง  แต่การกระทำ  เค้ากลับทำอีกอย่าง   ทุกคนที่ผมเห็นต่างแสดงกันได้แนบเนียน   มันเนียนมากจนเหมือนกับว่า   พวกเค้าไม่ได้รู้เรื่องอะไรเลยจริงๆ......   ผมชักไม่แน่ใจซะแล้ว   ว่าเรื่องที่ชายในหัวผมเค้าพูดมันเป็นเรื่องจริง..........  จนกระทั่ง   ผมได้รับการติตต่อจากชายในหัวผมอีกครั้ง..........   “    คุณมด....  ผมบอกคุณแล้ว  คุณไม่เข้าใจหรือใง   ว่าห้ามแพร่งพรายเรื่องนี้ให้ใครรู้   คุณอยากให้ความตั้งใจของทุกคนสูญเปล่าหรือใง........”   เสียงนั้นออกจะตะคอกผมอยู่หน่อยๆ  ........  “   โอเค......คุณคงไม่เข้าใจว่าทำไมเราต้องเก็บเรื่องนี้เป็นความลับ  ผมจะบอกให้ก็ได้   ที่ทุกคนจำเป็นต้องทำไม่รู้เรื่องก็เพราะ  ถ้าหากมีใครรู้ว่ามีพระเจ้าของโลกใหม่เกิดขึ้นที่นี่   มันจะเป็นภัยกับตัวคุณเอง   เพราะมันไม่ได้มีคุณคนเดียวที่จะได้เป็นพระเจ้าของโลกใหม่  ยังมีใครอีกหลายคน  ที่พร้อมจะแย่งชิงตำแหน่งนี้  และทุกคนต่างก็กำลังทดสอบความอดทนอยู่เช่นกัน.......   คุณคงเคยได้ยินข่าว  ที่ว่ามีคนคลั่งยาบ้าแล้วโดดตึกตาย  หรือไม่ก็จับตัวเด็กเป็นตัวประกัน   บุคคลเหล่านั้น  ต่างก็เป็นผู้ที่ได้รับบททดสอบเหมือนกับคุณ   แต่เค้าไม่สามารถที่จะควบคุมสติตัวเองไว้ได้  เค้าไม่สามารถผ่านบททดสอบเหล่านี้ไปได้ หลายคนจึงต้อง  จบชีวิตลงอย่างน่าเสียดาย ..........  คุณคงไม่อยากเป็นเช่นนั้น.......”   “  ........เออใช่...ผมไม่อยากเป็นเช่นนั้น....”       ผมพูดคนเดียวอยู่ไนห้อง   .........  “   และผมก็ไม่ได้อยากเป็นพระเจ้าของโลกใหม่อะไรบ้าๆนั่นด้วย.........”    ผมพูดด้วยความโมโห   มันจะเกินไปแล้ว  อยู่ดีดี  จะมาสั่งให้ผมทำนู้น ทำนี่  นี่ชีวิตผมนะ  คุณจะมาบงการไม่ได้   ผมบอกกับมัน.........  “    มันสายไปแล้ว...คุณมด   ในเมื่อคุณตัดสินใจหันหน้าเข้าหายาบ้า  นั่นก็แปลว่าคุณพร้อมที่จะเข้าสู่บททดสอบการเป็นพระเจ้าของโลกใหม่............”       .....หา...ว่าใงนะ.......  ยาบ้ามามันมาเกี่ยวอะไรด้วย  ผมย้อนถาม.....   “    ใช่......ยาบ้านั่นแหละ......  คือทางเชื่อมสู่การทดสอบการเป็นพระเจ้าของโลกใหม่    ที่ทางตำรวจเค้าปราบปรามยาบ้า  นั่นก็เพราะเป็นการทดสอบจิตใจว่าจะมีผู้ใด  ที่กล้าพอที่จะทำผิดกฎหมายด้วยการเสพยาบ้า   แต่คุณรู้ใหมว่า  ยาบ้านั่นมันคือยาวิเศษ  ที่จะสามารถเปิดจิต  ของมนุษย์ออกมาและสามารถสื่อสารไปได้กับโลกในอีกหลายมิติ  แต่ด้วยความที่  มนุษย์  ยังเป็นสิ่งมีชีวิตที่มีความกลัว  เมื่อได้พบกับอะไรที่ไม่คาดคิด  ก็ไม่อาจจะสามารถรับมือกับสิ่งเหล่านั้นได้...........”      .....ยาบ้าน่ะเหรอคือสิ่งวิเศษ  ผมสบถออกมา    อ้อ.....ในที่สุดก็เข้าใจกระจ่างแจ้ง   ที่แท้  ทุกอย่างก็เป็นเพราะยาบ้านั่นเอง.........   ที่แท้ผมก็แค่ประสาทหลอนไปเท่านั้น   ......  “   คุณไม่ได้หลอน  แต่คุณกำลังเข้าสู่การเป็นพระเจ้าของโลกใหม่จริงๆ........”     .....แน่ะ.......ขนาดผมคิด  มันยังไม่วาย  จะอ่านความคิดผมได้  ......อ๋อ...เหรอ.....   ถ้าอย่างนั้น   กูจะเลิกยาบ้าให้ดู   อยากรู้ว่ามันจะยังประสาทหลอนอยู่อีกใหม........  “   คุณไม่ควรจะทำอย่างนั้น   เพราะตอนนี้  คุณก้าวมาไกลเกินกว่าที่จะเลิกมันได้แล้ว   และแม้ว่าคุณคิดจะเลิก  มันก็สายไปแล้ว  ตอนนี้  จิตของคุณเปิดแล้ว  คุณไม่มีทางหนีไปจากมันได้  แล้วคุณคิดหรือ  ว่าเมื่อคุณได้รู้ความลับของพวกเราแล้ว  เราจะปล่อยคุณไป...........”     ........ก็เอาเซ่.......ลองกันดูสักตั้งเป็นไร   คนอย่างกู  มีดีพอ  ถึงจะไม่ต้องใช้ยาบ้า  กูก็เก่งได้ ไม่จำเป็นหรอกไอ้ของพรรค์นั้น.........   “   ........เอาสิ   ถ้าคุณคิดว่าแน่  ก็ลองดูนะ   เอ้า.....”    มันพูดเหมือนกับทิ้งท้ายอะไรไว้บางอย่าง   ทันไดนั้น....!!   แปล๊บ....แปล๊บ...!!   โอ๊ย....!!  ผมทะลึ่งพรวดลุกขึ้นยืนแทบไม่ทัน    นะ...นี่มัน  อาการที่ผมเคยโดนไฟช๊อตเมื่อตอนอยู่ที่ห้องของพรตนี่นา   โอ้ย...!!  เอาอีกแล้ว......  ผมกระโดดเหย็ง  ด้วยความปวดแสบปวดร้อน  เจ็บแปลบไปทั้งตัว.......  “   ฮ่าๆๆๆๆ .......เอาสิ   ถ้าอยากจะเลิกก็เชิญ   พยามเข้าล่ะ ......แต่ถ้าเลิกไม่ได้   นั่นมันจะเป็นข่าวดีของผมเลยทีเดียว.......ฮ่าๆๆๆ   แล้วพบกันใหม่นะครับ....คุณมด.....”............
   .............เสียงของมันเงียบหายไปแล้ว   ที่ยังหลงเหลือคือความเจ็บปวดตามข้อและกระดูก  ........โอย....  ในที่สุดก็รู้แล้ว   ว่าไอ้เสียงในหัวนี่เอง   ที่เป็นตัวการสร้างเรื่องทั้งหมด   มันต่างหาก  ช๊อตไฟผมในวันนั้น   ไม่ใช่พรต  แล้วภาพทุกอย่างที่ผมเห็นในห้องพรต  นั่นก็ต้องเป็นฝีมือของมันแน่.........  ผมรู้สึกดีใจและเสียใจระคนกันไป    ดีใจที่ภาพที่ผมเห็นซีม่าโดนพรตรุมโทรมนั้น  มันเป็นภาพหลอน    และเสียใจที่เข้าใจผิดว่าพรตเป็นคนติดกล้องไว้ในห้องของผม
คำตอบทุกอย่างออกมาชัดเจนแล้ว........  ไม่มีใครปองร้ายผมทั้งนั้น  เสียงที่ผมได้ยิน  มันเป็นเสียงหูแว่ว   มันไม่ใช่เรื่องจริง..........   เอาล่ะ  พอกันที     ตอนนี้  ผมคงเรียนรู้รสชาติของยาบ้าได้อย่างถึงแก่นแท้ของมันแล้ว   มันไม่จำเป็นสำหรับผมอีกต่อไปแล้ว   มันถึงเวลาที่ผมจะต้องถอนตัวซะที   ผมตัดสินใจแล้ว.....  ผมจะเลิกยาบ้า..........
comment61:....มาถึงตอนที่ผมกำลังจะเลิกยา ( ครั้งแรก )  แล้วครับ   ตอนต่อไป บทที่สิบเจ็ด - ข้ามสีทันดร  อีกสองสามวัน มาติดตามใหม่นะคับ  ขอบคุณทุกท่านที่แวะเวียนมาเยี่ยมเยียนกันด้วยนะคับ  ขอบคุณมากๆคับ....
comment62:บทที่สิบเจ็ด – ข้ามสีทันดร
......นี่ก็ย่างเข้าวันที่ห้าแล้ว   ที่ผมไม่ได้เสพยาบ้าเลย   ดูเหมือนผมจะเลิกยาได้แล้วสินะ   แต่เปล่าเลย   ผมยังเสี้ยนยาอยู่อย่างนั้น   พยายามกลั้นใจฝืนมัน  แต่มันก็ทนแทบไม่ใหว  มันอยากมากๆ   ผมต้องการยา  ผมเริ่มจะห้ามใจตัวเองไม่อยู่แล้ว   สองวันก่อนหน้านี้  ผมพึ่งใช้วิธีการผ่านน้ำ  วิธีที่ผมเคยดูในละครเรื่องข้ามสีทันดร  ทางช่อง  7  โจ้  จักรกฤษณ์  เป็นนักแสดง  เค้าเคยติดยามาก่อน  แต่เค้าติดหนักกว่าผม  เค้าเล่นทั้งผงขาว  เฮโรอีน  แต่เค้าก็ยังสามารถเลิกได้  และเอาชีวิตของเค้ามาถ่ายทอดเป็นอุทาหรณ์ได้อย่างดีเยี่ยม   ผมจำได้ว่าในละคร ตอนที่เค้าเลิกยา  เค้าจะมีตอนนึงซึ้งโจ้เข้าจะวิ่งเข้าไปในห้องน้ำ  แล้วเปิดน้ำราดตัวให้ทั่ว  เท่านี้  มันอาจจะผ่อนคลายอาการเสี้ยนยาไปได้บ้าง   ซึ่งผมก็ลองทำตามอย่างนั้น  แต่ดูเหมือนมันจะไม่เป็นผลกับผมเท่าใหร่  นอกจากจะไม่ได้ผลแล้ว  มันยังทำให้ผมเป็นหวัดในเวลาต่อมาอีกด้วย    โอย......ไม่อยากเชื่อเลย   ว่าทำไมมันทรมานอย่างนี้วะ   ยา.....ผมต้องการยา....ตอนนี้  ร่างกายผมมันร้าวรานไปหมดทั้งตัว   กระดูกมันปวดตามข้อ  ในหัวมันปวดตึบๆ  อยู่ทั้งวัน  เรี่ยวแรงมันไม่ค่อยมี  ผมไม่มีกระจิตกระใจจะทำอะไรเลย   คือ....มันยังใงดีล่ะ   มันเล่าอาการไม่ถูก   เอางี้....  คุณเคยถูกแฟนทิ้งใหม  มีข้อแม้ว่าต้องเป็นคนที่คุณรักมากๆ  เลยนะ      นั่นแหละอาการมันคล้ายๆอย่างนั้น   มันจะเสียใจ  มันจะพร่ำเพ้อ  เฝ้าแต่เรียกร้องให้เค้ากลับคืนมา  คุณจะไม่มีเรี่ยวแรงหรือกะจิตกะใจ  จะทำอะไรทั้งนั้น    มันจะเจ็บปวด  จนแทบบ้า  นั่นแหละ  อาการของผมก็ประมาณนั้นนั่นแหละ   ต่างกันตรงที่  ผมไม่ได้พร่ำเพ้อถึงแฟน  แต่ผมพร่ำเพ้อถึงยาบ้า  ผมต้องการยาบ้า  เพราะตอนนี้  ผมเครียดมาก  หงุดหงิดเหมือนช้างตกมัน  เห็นอะไรขวางหูขวางตาไปหมด     แล้วไอ้ที่ผมคิดว่า  เมื่อผมเลิกเล่นยาแล้ว   ไอ้เสียงในหัวพวกนั้นมันจะหายไป  แต่ยิ่งผมไม่เล่นยาบ้าเท่าใหร่  ไอ้เสียงเหล่านั้น ก็มีมากจนไม่รู้เป็นกี่คน  ไม่ว่าผมจะเดินผ่านหมาแมว  ศาลพระภูมิ  ผมจะได้ยินเสียงทั้งหมาทั้งแมว  รวมทั้งเจ้าในศาลพยามจะพูดกับผมทั้งนั้น  เรื่องบ้าบออะไรก็ไม่รู้   เอ็ดตะโรเต็มหัวผมไปหมด.......   ไม่ใหวแล้ว   ผมอยู่ที่นี่ไม่ได้แล้ว  เพราะถ้าผมยังอยู่บ้านคุณแอ๊ดต่อไป  ไม่วันใดก็วันนึง  ผมต้องห้ามใจไม่อยู่  หวนกลับไปเล่นยาบ้าที่บ้านพี่ทิมอีกแน่ 
  ผมตัดสินใจเก็บเสื้อผ้าออกมาจากบ้านคุณแอ๊ด  ทั้งๆที่ผมยังต้องเล่นดนตรีอยู่  แต่ผมไม่สนใจอะไรทั้งนั้น  ผมบอกให้คุณแอ๊ดเรียกคุณโย่งมาเล่นกีตาร์แทนผม  (  .......ลืมบอกไปครับ   ว่าหลังจากที่คุณโย่งเข้าไปเล่นแทนผมในวงแคสเปอร์ได้ไม่นาน   วงก็แตก คุณโย่งก็เลยว่างงานอยู่พอดี.....)    จากนั้น  ก็ขึ้นรถไปหาพี่ต๋อม  พี่สาวของผม ซึ่งเช่า อพารท์เม็นท์อยู่ที่หน้าโรงพยาบาลศรีธัญญา   ผมกำลังตัดสินใจอะไรบางอย่าง    ในระหว่างที่ผมนั่งรถเมล์จากท่ารถปทุมไปนนทบุรีอยู่นั้น   เสียงไอ้ผู้ชายคนเดิมก็ดังขึ้น  หลังจากที่มันหายไปตั้งแต่เจอกันครั้งที่แล้ว........  “   คุณกำลังจะคิดทำอะไรของคุณ........”    ........ไม่ต้องมายุ่งกับกู   ใหนว่า มีเครื่องคอมฯอ่านใจกูได้  ก็อ่านเอาเองดิ   ผมพยามป้องปากคุยกับมัน  พยามหลบสายตาคนที่นั่งอยู่ข้างๆ  ไม่ให้เค้าได้ยินบทสนทนาของผมกับไอ้เวรตะไลนี่.....
.........  “   ใช่....  จริงอยู่  ที่ผมสามารถอ่านจิตใจของคุณได้  แต่การที่คุณคิดจะให้น้าคุณพาไปรักษาตัวที่โรงบาลบ้านี่  ผมว่า  มันไม่ควรเลยนะ   คุณไม่ได้บ้านะคุณมด........”       .........ไม่ได้บ้าบ้านป้าสิ.....!!     ผมเริ่มเดือด    ถ้ากูไม่บ้าแล้วกูจะได้ยินเสียงได้ไง.........ผมสวนมันกลับไปด้วยคำพูดที่เริ่มจะแรงขึ้นเรื่อยๆ  ไอ้นี่  มันรู้ความคิดผมจริงๆด้วย
  “   ก็ผมบอกแล้วว่า  คุณคือพระเจ้าของโลกใหม่  และคุณจำเป็นต้องใช้ยาบ้าอยู่   มิฉะนั้นไม่ช้าก็เร็ว  คุณก็จะกลายเป็นคนบ้าไปจริงๆ........  และที่สำคัญ  คุณคิดผิดอย่างมาก  ที่จะไปขออาศัยพี่สาวคุณอยู่ด้วย   เพราะคุณรู้อะไรใหม  ว่าพี่สาวที่แท้จริงของคุณ ไม่ใช่พี่ต๋อม  คุณไม่สังเกตุเหรอ  ว่าพี่สาวของคุณไม่ได้มีส่วนคล้ายคุณเลย  เค้าเป็นราหูมาเกิด เค้าจึงเป็นคนอารมณ์ร้ายและเกรี้ยวกราดอย่างมาก และเค้าก็ไม่ยินดีต้อนรับคุณด้วย  เพราะเค้ารู้เรื่องทั้งหมดแล้ว  ว่าคุณติดยา  คุณอยากจะให้เรื่องนี้แพร่งพรายหรือใง   คุณอยากให้พ่อแม่คุณต้องเสียใจที่มีลูกชายที่ไม่เอาอ่าว  ไม่สามารถเป็นพระเจ้าของโลกใหม่ได้หรือใง   คุณทำให้พ่อแม่เสียใจ  คุณกำลังทำบาปโดยไม่รู้ตัว........”   ................
  ....ผมนิ่งอึ้งไปพักหนึ่ง   มันคงเห็นว่าได้ที   มันก็เลยรุกคืบต่อ........  “   คุณมด....  ผมรู้นะ  ว่าคุณอยากยาอย่างมาก   คุณกลับมาเล่นยาต่อเถอะ  การทดสอบของเรากำลังเป็นไปได้ด้วยดี  และที่สำคัญก็มีคุณนี่แหละ  ที่ทำได้ดีกว่าใครเขา
 ........แต่ก่อนอื่น  ผมมีใครบางคนที่เค้าอยากจะเข้ามาคุยกับคุณน่ะ.....”     คะ......ใคร......ผมเริ่มฉงน...... “   แป๊ะเหรอ.....นี่พี่เองนะโว๊ย.....”  ........พี่ต๋อม.....ผมจำเสียงของแกได้.... “   เออ.....พี่เอง   แป๊ะ .....เอ็งเชื่อพี่นะโว๊ย   พี่ตัวจริงอยู่ที่นี่   พี่ที่เอ็งกำลังจะไปหาน่ะ   มันไม่ใช่ตัวพี่นะ   แต่มันเป็นตัวปลอมที่อยู่ในบททดสอบนี้   มันเป็นด้านมืดของพี่อีกทีนึง   ฉะนั้น  แกระวังไว้นะแป๊ะ......   มันจะลอบฆ่าแก....!! ........”    .........เฮ้ย...พี่ต๋อม  พี่จะบ้าเหรอ  พี่เอาอะไรมาพูด......  ผมเริ่มขึ้นเสียงดัง  จนไอ้คนที่นั่งข้างๆ เริ่มหันมามองแล้ว......    แต่ผมไม่สนใจแล้ว   ....  “    พี่มาพูดต่อทีเถอะ   หนูไม่ใหวแล้ว  หนูสงสารมัน  ฮือๆๆๆๆ......”    เสียงพี่ต๋อมร้องให้  แล้วก็เงียบไป  ก่อนที่เสียงของไอ้ผู้ชายจะกลับมาอีกครั้ง.........     “  คุณคงได้ยินเสียงของพี่สาวคุณแล้วใช่ใหม   นี่แหละ  พี่สาวที่แท้จริงของคุณ   ส่วนคนที่คุณกำลังจะไปหา  มันเป็นตัวปลอม  เค้าจะทำร้ายคุณ   จำไว้ให้ดี   เค้าไม่ใช่พี่สาวของคุณ  คุณต้องฆ่าเค้า  ไม่อย่างนั้น  คนที่จะถูกฆ่า  จะกลับเป็นคุณเสียเอง....   ผมรู้   ว่าคุณคงกลัวว่ามันผิดกฎหมาย  แต่ไม่ต้องห่วง  เพราะทางเราเตรียมการจัดการเคลียร์เรื่องนี้ไว้อยู่แล้ว   ฉะนั้น  นี่คือบททดสอบที่สำคัญ .........  คุณต้องฆ่ามัน.........!!!....”
      ............ผมสับสนไปหมดแล้ว   ว่าอันใหนจริงอันใหนปลอม  ถ้ามันเป็นอาการหูแว่ว  แล้วทำไมถึงมีเสียงพี่ต๋อมอยู่ด้วย   แล้วถ้ามันเป็นเรื่องจริง  ทำไมต้องให้ผมฆ่าคนด้วย........โว๊ย........กูบ้าแน่ๆ   กูบ้าไปแล้ว...........!!!.....
       .............รถเมล์วิ่งมาถึงป้ายหน้าโรงพยาบาลศรีธัญญา   ผมเดินลงจากรถ  ท่ามกลางความโล่งใจของไอ้คนที่นั่งอยู่ข้างๆผม   เค้าคงเห็นอากัปกิริยาที่พิลึกพิลั่นของผมแล้ว  คงไม่สบายใจนัก  ที่ต้องนั่งอยู่ข้างผม   เพราะผมนั่งพูดอยู่คนเดียวเหมือนคนบ้า   แถมผมยังมาลงรถที่หน้าโรงบาลบ้าอีก   เฮ้อ......  ไอ้บ้านี่  มันบ้าจริงๆนี่หว่า  ค่อยยังชั่ว  ลงไปได้ซะก็ดี..........  เค้าคงคิดอย่างนั้น.......     ผมเดินเท้าเข้ามาตามถนนที่ทอดยาวเข้ามา  ผ่านสายตาของใครต่อใคร  เสียงเค้าพูดกัน  ไม่ว่าจะเป็นผู้คน  หมาแมว  ศาลพระภูมิ  ดังอึงมี่เต็มหัวผมไปหมด........    นั่นใง......พระเจ้าของโลกใหม่  พระเจ้าของโลกใหม่......   ผมพยามก้มหน้าหลบสายตาของเค้าเหล่านั้น   พยามสาวเท้าให้ไปถึงอพารท์เม็นท์ที่พี่ต๋อมอยู่ โดยเร็วที่สุด.............
              ..................ก๊อกๆๆ   ผมเคาะประตูห้องพี่ต๋อม  ก่อนจะได้ยินเสียงถามกลับมาว่าใครน่ะ...   พี่ต๋อม  ผมแป๊ะเอง......  สักพัก  พี่ต๋อมก็เปิดประตู   ทันใดที่เห็นหน้าผม  เสียงเอะอะโวยวายก็ดังตามมาเป็นชุด.......  “   เฮ้ย..... เอ็งไปทำอะไรมา  ทำไมหน้าตาดูไม่ได้อย่างนี้วะ.....   แล้วเอ็งมานี่ทำไม.....แล้วเอ็งยังติดยาอยู่หรือเปล่า.......!!??......”     สารพันคำถามที่พี่ต๋อมยิงมาโดยไม่ให้ผมตั้งตัว .......... “   เห็นมั๊ย......คุณมด.....คุณเห็นหรือยัง  ว่าเค้าปองร้ายกับคุณจริงๆ ........เค้าพยามทำให้คนอื่นเข้าใจว่าคุณติดยาบ้า.........อย่าชักช้า.....คุณมด   ฆ่ามันเดี๋ยวนี้......!!!.......”     ไอ้เสียงในหัวผม  มันดังขึ้นอีกแล้ว..........  ไม่.....ยังใงกูก็ไม่เชื่อ.......เป็นแค่เสียงหูแว่ว.......ผมเถียงมันในใจ    ก่อนที่จะเดินขอทางพี่ต๋อมเข้ามาในห้อง   ......... “   เฮ๊ย.......พี่ถามทำไมไม่ตอบ   แล้วเอ็งเป็นอะไร  ทำไมถึงหน้าซีดๆอย่างนั้น   นี่เอ็งไปเล่นยาม้ามาใช่ใหม.........เอ็ง  นี่มันเลวจริง   เอ็งรู้มั๊ย  เอ็งทำให้พ่อแม่เสียใจแค่ใหน....แล้ว.............”    ........   “    ......เงียบ......จะหุบปากได้หรือยังวะ.........!!.......”    ยังไม่ทันที่พี่ต๋อมจะพูดจบประโยค  ความอดทนของผมก็ถึงที่สุดแล้ว   ท่าทีที่เกรี้ยวกราดอย่างที่ไม่เคยเป็นมาก่อนของผม    ทำให้พี่ต๋อมถึงกับชะงัก  ถอยหลังกรูดออกไปจากห้อง  ตัวสั่นเทาด้วยความที่ไม่เคยเห็นผมเป็นอย่างนี้มาก่อน   “.......ก็แล้วเอ็งเป็นอะไรไปล่ะโว๊ย...... เอ็งเมายาบ้าใช่มั๊ย.....ฮือๆๆๆ......”   พี่ต๋อมตะโกนด่าด้วยเสียงที่ดังยิ่งกว่าเดิม  พร้อมทั้งร้องให้ ทำอะไรไม่ถูก  เสียงของพี่ต๋อมปลุกความสนใจของคนห้องอื่นได้เป็นอย่างดี   .........  ใช่....สภาพในตอนนี้ของผม  เหมือนเมายาบ้าไม่มีผิด  ท่าทีที่เหมือนหวาดระแวงกับสิ่งรอบตัว  ท่าทีเกรี้ยวกราดอย่างที่ผมไม่เคยเป็น  เหงื่อกาฬที่ใหลเต็มหน้า   เหมือนกับหมาบ้า หรือช้างตกมันไม่มีผิด...........   “    .......ช้าไม่ได้แล้ว.....คุณมด.......ก่อนที่มันจะหนีไป......ฆ่ามันซะ.....เร็วเข้า.....ฆ่ามัน.......!!!.........”   ไอ้เสียงในหัวร้องสั่งย้ำให้ผมฆ่าพี่ผม........   “ ........นรก   ไปให้พ้น  ไม่ต้องมายุ่งกับกู  กูไม่ทำอะไรทั้งนั้น.........!!!....”   ผมตะโกนตอบมัน  พูดกับมันอยู่คนเดียว  ไม่ได้มีใครมาได้ยินไปกับผมด้วย  มันจึงกลายเป็นการทำให้พี่ต๋อมเข้าใจว่าผมพูดกับเค้า   และมันก็ทำให้พี่ต๋อมกลัวผมเข้าไปใหญ่.......ไม่ได้การแล้ว   ก่อนที่พี่ต๋อมจะเข้าใจอะไรผิดมากไปกว่านี้   ผมต้องแสดงให้เค้ารู้  ว่าผมไม่ได้เมายาบ้า  ผมไม่ได้คลั่ง  และผมจะไม่มีวันทำร้ายพี่สาวตัวเองเด็ดขาด........ก่อนที่เรื่องราวจะบานปลายไปกันใหญ่   ผมตัดสินใจ  มุดลอดเข้าไปในใต้เตียงที่นอนของพี่ต๋อม และซุกซ่อนตัวอยู่ในนั้น  เพื่อให้เค้าสบายใจได้ว่า  ผมจะไม่ทำร้ายเค้า  หรือทำร้ายใครเด็ดขาด.........แต่....ผมคิดผิด   การกระทำเหล่านั้น  ยิ่งเป็นการตอกย้ำให้พี่ต๋อมเข้าใจผมผิดไปกันใหญ่      ........ก็คนดีดีที่ใหนกันเล่า  จะเข้าไปนอนอยู่ใต้เตียง   นอกจากชายชู้ที่แอบมาสมสู่กับเมียชาวบ้านเค้าแล้วเผอิญผัวเค้ากลับมาพอดีนั่นแหละที่จะทำ.......   “....นี่คุณจะบ้าไปแล้วหรือคุณมด   นี่คุณเป็นถึงพระเจ้าของโลกใหม่เชียวนะ    คุณจะมามุดหัวอยู่ใต้เตียงทำบ้าอะไร........”     เรื่องของกู ...  ไม่ต้องมายุ่งกับกู......ยิ่งผมตะโกนด่ามัน  ยิ่งชัดเจนที่จะทำให้พี่ต๋อมเข้าใจผิดว่าผมเมายาบ้าจริงๆ  ตอนนี้   พี่ต๋อมยืนร้องไห้จ้าเป็นเด็กไปซะแล้ว  ตะโกนเรียกให้น้าแต๋ว  น้องสาวของแม่  ซึ่งเป็นพยาบาลอยู่ที่โรงพยาบาลศรีธัญญาให้เข้ามาดูผมหน่อย
comment63:......น้าแต๋วซึ่ง  ตอนนี้ พักเที่ยง  และกำลังนั่งกินข้าวอยู่ที่หน้าอพารท์เม็นท์อย่างเอร็ดอร่อย  จึงต้องผละออกมาจากส้มตำอาหารโปรด  แล้ววิ่งเข้ามาดูผมในห้อง.........พบพี่ต๋อมยืนร้องไห้อยู่หน้าห้อง  และเมื่อเข้ามาในห้อง  ก็เห็นเท้าของผมโผล่พ้นเตียงออกมา   น้าแต๋ว  จึงค่อยๆใช้จิตวิทยา  คุยกับผมอย่างใจเย็น  แล้วเรียกให้ผมออกมาจากใต้เตียง   “  .......แป๊ะ.....นี่น้าแต๋วนะลูก  ออกมาเถอะ  ไม่มีใครทำร้ายแป๊ะหรอก  นะ.....แป๊ะต้องการอะไรบอกน้า  เดี๋ยวน้าจัดการให้  ออกมาคุยกันก่อนนะลูกนะ..........”      เสียงที่อ่อนโยนของน้าแต๋ว  ทำให้ผมที่ตอนนี้  ตัวสั่นเทาด้วยความกลัวและความโกรธ   ค่อยคลายความตึงเครียดลงไป   มันคงจะดีกว่า  ถ้าผมได้คุยกับน้าแต๋ว.........   ผมค่อยๆคลานออกมาจากใต้เตียง  ด้วยสภาพที่ดูเผินๆแล้ว   เหมือนแย้คลานออกมาจากรู ด้วยสภาพที่ผอมซูบโทรมของผม  มันคงไม่ต่างจากนั้นเท่าใหร่   น้าแต๋วให้ผมนั่งพักลงบนเตียง ก่อนที่จะหาน้ำมาให้ผมกิน.........  มันเป็นอย่างไรบ้างล่ะลูก......  น้าแต๋วถาม..........  ไม่น่าเชื่อนะ  จากอารมณ์ที่ร้ายแรง  โมโหและกราดเกรี้ยว  มันจะสามารถสงบลงได้  เมื่อมีใครซักคน  มานั่งรับฟังเราด้วยความไม่รังเกียจ  ด้วยความอ่อนโยน ด้วยความจริงใจ  ผมจึงรู้สึกกล้าที่จะบอกความจริงกับน้าแต๋ว  ว่าผมติดยา  และตอนนี้  ผมไม่ใหวแล้ว  ผมคิดว่าผมต้องเป็นบ้าไปแล้วแน่ๆ  น้าแต๋วพาผมไปรักษาที  ผมเป็นบ้า..........  น้าแต๋วตั้งใจฟังอย่างจริงใจ    “  .......แป๊ะไม่ได้เป็นบ้าหรอกลูก  แต่ไม่เป็นไร  เดี๋ยวพรุ่งนี้   น้าแต๋วจะพาแป๊ะไปหาหมอ    แต่วันนี้  แป๊ะพักผ่อนก่อนนะ........   แล้วไม่ต้องกลัวอะไร  ไม่มีใครทำร้ายแป๊ะทั้งนั้น  ดังนั้น  แป๊ะไม่ต้องกลัว  ยิ่งแป๊ะกลัว  ก็ยิ่งทำให้พี่ต๋อมเค้ากลัวไปด้วย......  นะ....นะลูกนะ......แล้วเดี๋ยวพรุ่งนี้  ไปกับน้านะ........”    น้าแต๋วพูด  ก่อนที่จะหันไปปลอบโยนพี่ต๋อมต่อ......ซึ่งตอนนี้  ยืนสะอึกสะอื้นร้องให้อยู่หน้าห้อง   ........โธ่....พี่....ยังใงผมก็ไม่มีวันทำร้ายพี่สาวตัวเองหรอก   ที่ผมมุดเข้าไปใต้เตียงเพราะต้องการพิสูจน์ให้พี่ดูว่า  ผมจะไม่ทำร้ายใครจริงๆ.....ผมมีเจตนาแค่นั้น  และที่ผมตวาด  หรือตะโกนด่าอะไรออกไป  ผมก็ไม่ได้ด่าพี่  ผมด่าไอ้เสียงที่อยู่ในหัวผมนี่ต่างหาก.....  แต่เอาเถอะ   ตอนนี้  ผมพูดไป  พี่ก็คงไม่เชื่อ  แต่เชื่อผมไว้อย่างเถอะ  ผมรักพี่นะ......  ผมคิดอยู่ในใจ   พลางมองน้าแต๋วที่กำลังปลอบโยนพี่ต๋อมไป  ยิ่งดูผมก็ยิ่งแค้นไอ้เสียงในหัวนั่น   มันไม่รู้อะไร  ผมกับพี่ต๋อมเราลำบากมาด้วยกันตั้งแต่เล็ก  หัวเราะร้องไห้มาด้วยกัน  ถึงแม้ว่าเราจะต้องพลัดพรากจากกันบ้าง  แต่เราก็ยังห่วงใยกันเสมอ   อย่าหวังเลย  ว่าไอ้คำโกหกคำโตของแกมันจะทำลายความสัมพันธ์ฉันท์พี่น้องของเราได้   คอยดูเถอะ  ถ้าฉันไปรักษาตัวแล้ว  แกจะไม่มีสิทธิ์พูดอยู่ในหัวฉันอีกต่อไป.........................
                      ....................คืนนั้น  ผมนอนอยู่ที่ชั้นล่างหน้าทีวี  ส่วนพี่ต๋อมนอนอยู่บนเตียง  ความตื่นตระหนกของพี่ต๋อมในช่วงแรก  ค่อยๆคลายลงไป    เมื่อทุกอย่างเริ่มคลี่คลาย  ผมจึงเล่าปัญหาที่เกิดกับผมให้พี่ต๋อมฟัง  เรื่องที่ตกงาน เรื่องที่โดนใล่ออกมาจากห้อง  เรื่องติดยา  เว้นอยู่เรื่องเดียว ที่ผมไม่ได้พูด  นั่นคือเรื่องเสียงที่ผมได้ยินในหูผม  พี่ต๋อมก็ได้แต่เตือนและติงผมนิดหน่อย  ไม่ได้ว่าอะไรมาก (   ไม่งั้นเดี๋ยวผมคลั่งขึ้นมาอีก  มันจะแย่  ลูกผัวก็ยังไม่มี  ยังไม่ทันได้ใช้ชีวิตคุ้ม จะมาตายเพราะไอ้น้องเวรนี่  มันเสียชาติเกิดตายเลย  แกคงคิดอย่างนั้นนะผมว่า  ดูจากอาการที่พินอบพิเทาผมเป็นพิเศษ......)   พี่ต๋อมบอกว่า  เดี๋ยวคืนนี้  แม่จะมานอนด้วย  แกคงมาประมาณตีสอง  ผมรู้สึกดีใจที่แม่จะมา  ไม่กลัวว่าแม่จะด่าหรือจะว่าอะไร  ถึงแกจะด่าแต่แม่ก็ไม่เคยรังเกียจผม  ผมรู้   แต่ตอนนี้  ผมคงรอแม่ไม่ใหว  เพราะวันนี้  ผมรู้สึกเหนื่อยเหลือเกิน   ไม่น่าเชื่อ  ว่าการใช้สมอง  บางครั้ง มันเหนื่อยเสียยิ่งกว่าการใช้กำลังกายเสียอีก  วันนี้  ผมสู้กับไอ้เสียงในหัวมาทั้งวัน  จนรู้สึกล้าไปหมด  ไม่ใหวแล้ว  นอนก่อนดีกว่า ผมเพลียเหลือเกิน........
      ..................  “  มันไอ้zzzzz  ....ลบหลู่กู  ต้องตาย....!!....”   .......  “   คนอย่าง  มันชิงหมามาเกิด อยู่ไปก็รกโลก  ......!!!......”   ..... “   ไอ้zzz  ไอ้xxxx.....ไอ้yyyy......!!.......”   “  .............!!??.......”   ฯลฯ  โอย....ไม่ใหวแล้ว  เสียงไอ้พวกห่าเหวที่ใหนก็ไม่รู้  ดังเอะอะเอ็ตตะโร  เต็มหัวผมไปหมด   นี่ผมอยู่ที่ใหน  ทำไม  มันถึงได้หนาวเหน็บขนาดนี้  มันมืด   แต่มันกลับปรากฎหน้าภูติผีปีศาจ  ลอยออกมาเป็นระยะๆ   ไม่ใหวแล้ว  ผมฝันอยู่แน่ๆ  ไม่ได้  ผมต้องตื่นแล้ว........   ตื่น  ......ตื่นสิวะ....  เฮ้ย....  นี่มันอะไรกัน  ผมพยามตื่นแต่ ผมตื่นไม่ได้   มันเหมือนผมกำลังลอยตกลงมาจากที่สูง   หวาดเสียวเหมือนนั่งรถไฟเหาะตีลังกา   หยา....  ไม่เอานะโว๊ย....   เหมือนจิตผมกำลังจะลอยออกจากร่าง  ไม่...  ไม่เอานะโว๊ย.....ตื่นสิโว๊ย....ตื่น......ฉับพลัน  ผมก็รู้สึกเหมือนว่าตัวเองกำลังตะเกียกตะกายว่ายน้ำมาจากใต้ทะเลลึก ก่อนที่จะถีบตัว  ขึ้นหาอากาศบนพื้นผิวน้ำทะเล  ใกล้แล้ว  อีกนิดเดียว  ผมกลั้นหายใจเฮือกสุดท้าย ว่ายทะยานขึ้นสู่ผิวน้ำ......เร็ว.......เร็วเข้า.....อีกนิดเดียว.......!!!..........
              ...........เฮือก.......!!    ผมสะดุ้งสุดตัว จากที่นอน  พยามยันกายขึ้น  ด้วยความยากลำบาก  ก่อนจะนั่ง  หอบ แฮ่ก แฮ่ก  เหมือนคนที่พึ่งวิ่ง 4  คูณ  100 เมตร เข้าสู่เส้นชัย.....   ตื่นแล้ว   ผมตื่นแล้ว....  ผมแน่ใจ หลังจากที่ตบหน้าตัวเองไปสองฉาดแล้วรู้สึกว่ามันเจ็บ   หันไปมองรอบห้อง  อาห์....  ใช่ห้องพี่ต๋อมจริงๆด้วย.....  แต่พี่ต๋อมไม่อยู่  ไม่รู้ไปใหน   ผมลุกขึ้นไปล้างหน้า ล้างตา  ก่อนจะมานั่งทบทวนถึงสิ่งที่ผมพึ่งผ่านมาเมื่อครู่นี้   นี่หรือเปล่า  ที่เค้าเรียกว่า  อาการผีอำ  อาการที่มันเหมือนรู้สึกตัว แต่มันไม่สามารถตื่นได้   มันเหมือนกับวิญญาณเราจะเข้าร่างไม่ได้อย่างไงอย่างงั้นเลย.......  น่ากลัวมาก  เหมือนใจหายตกไปอยู่ที่ตาตุ่ม   ไม่เอาอีกแล้วนะ  ไอ้ผีบ้า  ยังไงกูก็ไม่ขำ  ไม่ต้องมาอำกู....(    ระหว่างที่ผมกำลังเขียนเหตุการณ์ตรงนี้แล้ว   มันอดคิดถึงความรู้สึกในตอนนั้นไม่ได้......โอย....เดี๋ยวนะ...ขอตั้งสติแป๊ปนึง.................ฟู่ว......  เอาล่ะ  ดีขึ้นหน่อยแล้ว.....   ไอ้การที่เราต้องไปนึกถึงเหตุการณ์ที่เราไม่อยากจำเนี่ย  มันก็แย่เหมือนกันนะ   เป็นไปได้ ผมก็ไม่อยากคิดถึงมันอีก   แต่เอาวะ.....เพื่อมิตรรักแฟนเพลง  และผู้ที่ต้องสูญเสียเกี่ยวกับยาบ้า   ผมว่าถึงมันจะเจ็บปวด  แต่ถ้ามันได้เป็นวิทยาทาน  ผมว่า  มันก็คุ้ม........ซื๊ดส์....สูดลมหายใจเข้าไปลึกๆ  ตั้งสติหน่อย....เอาล่ะ โอเคแล้ว  ม่ะ... มาฟังกันต่อ..........)............
      ................ผมดูนาฬิกา  ตอนนี้ก็ราวๆ 9 โมงกว่า  พี่ต๋อมคงไปทำงานแล้ว  มีเสียงคนเดินอยู่หน้าประตู  อ๊ะ....แม่นั่นเอง   แม่มาถึงเมื่อใหร่  ผมถามพอเป็นพิธี  ไม่กล้ามองหน้าแม่มากนัก  ....... “   เอ้า......นี่ลูก...กินข้าวซะ...  แม่สั่งข้าวมาให้........”   แม่พูดพลางส่งจานข้าวมาให้   ผมรับจานข้าวจากแม่มา  ตักข้าวใส่ปาก  แต่มันกลืนไม่ค่อยลง  มันเหมือนมีอะไรจุกอยู่ในลำคอ  พูดอะไรไม่ออก...น้ำตามันจะใหลให้ได้    แม่ไม่ด่าผมซักคำ  ซ้ำยังดูแลเอาใจใส่ผมอย่างดี  นึกแล้ว ผมโคตรเกลียดตัวเองเลย  ทำไมผมถึงได้เลวอย่างนี้   แม่ถามผมว่าอาการมันเป็นอย่างไรบ้างลูก  แล้วก็นั่งฟังผมเล่าเรื่องต่างๆ  และก็เช่นเคย  ผมไม่ได้เล่าเรื่องที่ผมได้ยินในหัว  รวมทั้งเสียงของแม่ที่อยู่ในหัวด้วย  แม่ก็เออออห่อหมกใบยอกับผมไปพลาง  แล้วก็อบรมผมแบบนุ่มนวลไปพลาง.......   ผมรู้สึกโชคดีที่เกิดเป็นลูกของแม่  ถึงแม้  คำสั่งสอนของแม่บางครั้ง  มันอาจจะงมงาย  หรือไม่มีหลักเกณท์เอาเสียเลย   ด้วยความที่แม่ก็ไม่ได้เป็นลูกผู้ดีเก่ามาจากใหน   แม่เป็นแค่เด็กบ้านนอกคนนึง  เรียนก็ไม่รู้ว่าจบ ป. 4  หรือเปล่า  ภาษาไทย  บางทีแม่ก็ยังสะกดไม่ถูกเลย  ทุกวันนี้แม่ก็เป็นแค่หมดนวดแผนโบราณเท่านั้นเอง แต่สิ่งที่แม่พร่ำบอกผม  มันประเสริฐเสียยิ่งกว่าคนจบด๊อกเตอร์ คนจบปริญญาโทมาสอนเสียอีก   แม่สอนให้ผมทำตัวให้เป็นคนดี  อย่าได้รังเกียจใคร  อย่าได้ดูถูกใคร  ถึงใครเค้ามาทำร้ายเรา  นั่นก็เป็นเพราะชาติที่แล้วเราเคยทำไม่ดีกับเค้าไว้  อย่าได้ไปโกรธเค้า  ยามที่เรามีเงินมีทอง  ก็แบ่งปันให้คนอื่นเค้าบ้าง  ไม่ว่าจะขอทาน หรือยาจกจากใหน  ทุกคน ถ้าเลือกได้ ไม่มีใครเค้าอยากจะขอใครกินหรอก   และที่ลูกติดยานี่ก็คงเป็นเพราะกรรมของแม่เอง  ที่แม่ทอดทิ้งหนูไว้ตั้งแต่เล็ก  แม่ไม่โกรธหนูหรอกลูก  หนูอยู่ที่นี่ไปก่อนนะ  เดี๋ยวแม่เช่าห้องให้อีกห้อง  แล้วเดี๋ยววันนี้  แม่จะให้น้าแต๋วพาไปรักษา  หนูจะเอาอะไร หนูบอกแม่  หนูอยากรักษาตัว ก็รักษาตัวอยู่ที่นี่แหละนะ  เดี๋ยวแม่จะดูแลเอง.............
             ..............แม่บอกกับผมอย่างนั้น  ก่อนที่จะทิ้งเงินเอาไว้ให้ผมติดตัว  100 บาท   เอาไว้เวลาผมอยากจะกินอะไรก็ค่อยไปซื้อกิน  แม่บอกให้ผมทำใจให้สบาย  ก่อนที่จะขอตัวไปทำงาน  บอกว่าเดี๋ยวคืนนี้แม่กลับมานะ.....  ก่อนที่จะเดินออกจากห้องไป...........   เมื่อแน่ใจว่าแม่ไปแล้ว  เท่านั้นแหละ  น้ำตามันก็ใหลพรั่งพรูมาจากใหนก็ไม่รู้  ใหลพรากอย่างกะน้ำตก    ผมเสียใจจริงๆแม่   ผมรู้ว่าแม่คงเจ็บปวดใจไม่น้อย  ที่เห็นลูกเป็นอย่างนี้  แต่แม่ก็ไม่ได้แสดงท่าทีเหล่านั้นให้ผมเห็น   ผมนึกเกลียดตัวเองที่สมัยตอนเป็นเด็ก  ที่ผมเกลียดแม่  ผมเกลียดที่แม่ทิ้งผมไป เกลียดที่เวลาเมื่อถึงวันแม่  แล้วผมต้องไปใหว้คนอื่นที่ไม่ไช่แม่ในพิธีงานวันแม่ เกลียดที่ใครเค้ามาบอกว่าแม่ไปเป็นหมอนวด  ซึ่งผมก็เข้าใจตามประสาเด็กว่า  แม่ไปทำงานอย่างว่า  แต่ที่ใหนได้  แม่เป็นแค่หมอนวดแผนโบราณเท่านั้น  ไม่ได้ไปทำอะไรที่มันไม่ดี  แต่แม่ก็ไม่ได้พูดอะไร  ไม่ว่าใครเค้าจะเข้าใจแม่ผิดอย่างไร   แม่ก็ไม่เคยไปคิดโกรธเค้า แม่ไม่เคยแก้ตัว  เพียงแต่ตั้งหน้าตั้งตาทำมาหากินไป  แล้วปล่อยให้วันนึงความจริงมันกระจ่างขึ้นมาด้วยการกระทำของแม่เองดีกว่า  ผมนี่มันนัก   ทำไมผมทำกับแม่ได้อย่างนี้  ผมตั้งใจไว้แล้ว  ยังไงๆ  ผมจะต้องเลิกยาให้ได้..........เพื่อแม่.......
          ..............ราวๆเที่ยง  น้าแต๋วก็มารับผมเข้าไปในโรงพยาบาลศรีธัญญา   คนใข้ที่มาตรวจรักษาที่นี่เยอะเหมือนกันแฮะ   และที่ผมสังเกตุ  คนที่มารักษา  ดูแล้วเค้าไม่น่าจะเป็นบ้ากันได้เลย  เพราะผมก็เห็นเค้าเป็นปกติกันทั้งนั้น  หะแรก ผมนึกว่าเค้าเหล่านั้นเป็นญาติผู้ป่วย  แต่พอหมอเรียกชื่อ  ปรากฎว่าเค้าก็เข้าไปตรวจคนเดียว   คร่าวๆที่ผมเห็นนี้  มีทั้ง ผู้หญิง ผู้ชาย  ทั้งแก่ และเด็ก   มีกระทั่งตำรวจ  และพระสงฆ์ด้วย  น้าแต๋วบอกว่า เค้าเหล่านั้นไม่ได้เป็นบ้ากันหมดทุกคนหรอก  เพียงแต่เค้าแค่ป่วยทางจิตกัน  ทุกคนมีสิทธิ์เป็นกันได้ทั้งนั้น  ไม่ว่าจะเป็นโรคเครียด  โรคนอนไม่หลับ   โรคซึมเศร้า เหล่านี้ ไม่ได้แปลว่าเค้าบ้า  คนไทยส่วนใหญ่ล้วนแต่เป็นโรคเหล่านี้กันทั้งนั้น เพียงแต่ไม่รู้ตัว  จะเนื่องด้วยจากปัญหาอะไรก็ตามแต่  พ่อตาตาย แม่ยายมีชู้  คุณครูลงโทษ  กระโดดกบไม่เป็น ฯลฯ  เมื่ออะไรบางอย่างมันไม่ได้เป็นดั่งใจ  มันก็เลยกลายเป็นความเครียดโดยไม่รู้ตัว  และถ้ายิ่งปล่อยนานวันเข้า  ก็เหมือนกับลูกโป่ง  ที่ยิ่งสูบลมเข้าไป  มันก็พองออก พองออก จนเมื่อความยืดหยุ่นของลูกโป่งมันเต็มที่แล้ว  มันก็แตก  นั่นแหละ  ถึงจะเรียกว่าบ้าอย่างแท้จริง.......(   นี่ผมพูดมีสาระเกินไปหรือเปล่าเนี่ย   ไม่ได้  ๆ  คนเราเค้าไม่ค่อยชอบอะไรที่มันเป็นสาระ  เค้าชอบอะไรที่มันไร้สาระกันซะมากกว่า  ขืนมีสาระมาก  เดี๋ยวเค้าเบื่อแล้วไม่อ่าน  มันจะแย่เอา  มา...มา  ฟังเรื่องไร้สาระของผมกันต่อดีกว่า.......)  แต่เนื่องจากคนเรากลัวว่าคนอื่นจะมองว่าบ้า  เลยไม่ค่อยมีใคร  อยากมารักษากัน   เออ.....
comment64:เออ.....   ว่าแต่  ไอ้เด็กหนุ่มคนนั้นมันหน้าตาดีเหมือนกันนี่หว่า  โห...แต่งตัวเท่ห์มาก  ใส่แว่นตาดำ หน้าคม  หล่อตี๋เหมือน เรน  นักร้องเกาหลีเลย  เดินออกมาจากห้องตรวจ ตอนแรก ผมก็คิดว่าเค้าคงจะเป็นโรคเครียดอะไรซักอย่างกระมัง   แต่พอเค้าออกมาจากห้องตรวจ  เท่านั้นแหละ  มันยกมือใหว้คนทั้งสี่ทิศ เหมือนภราดร ว่ายผู้ชมตอนแข่งชนะนั่นแหละ  อ้าว....ไอ้นี่มันบ้าจริงนี่หว่า  หลงนิยมอยู่ตั้งนาน........ ยังไม่พอ  ระหว่างที่ผมนั่งรอหมอเรียกตรวจ  อยู่ดีดี  ก็มีผู้ชายเดินเข้ามาหา  เหมือนจะขายของอะไรบางอย่าง  เข้ามาถามผม   ซื้อหวยมั๊ยครับพี่....   อ๋อ...ขายหวย....ใหนล่ะ  ผมถาม  เท่านั้นแหละ  พวกยกเอาตลับเทปของ นิตยา บุญสูงเนิน ชุดก้าวใหม่ มาให้ผมซะงั้น    เลขสวยนะพี่ มีการการันตีด้วย  เอากับเค้าสิ....  แต่เค้าก็ว่าง่ายนะ  พอผมบอกไม่เอา  เค้าก็ไปขายหวยนิตยากับคนอื่นต่อ  ( .....  มันใกล้กันตรงใหนวะเนี่ย  หวยกับตลับเทป  ถ้าเป็นหวยกับกระดาษหนังสือพิมพ์ จะไม่ว่าเลย อย่างนั้นมันค่อยเข้ากันหน่อย.....เออ....แต่อย่าไปถือสาเค้าเลย ขานี้เค้าคงเป็นคนบ้าจริงๆแหล่ะนะ........)   
                 ..........ผมนั่งอยู่สักพักใหญ่ก็ถึงคิวของผม  น้าแต๋วเอาประวัติที่ไปทำมายื่นให้ผม  แล้วบอกกับผมว่า  บอกหมอเค้าไปให้หมดนะแป๊ะ   ว่าอาการมันเป็นอย่างไร  หมอเค้าจะได้วินิจฉัยได้ถูก   ผมเปิดประตูเข้าไป พบกับคุณหมอใส่แว่นท่าทางใจดีนั่งอยู่   ผมยกมือใหว้สวัสดี ก่อนที่จะนั่งลงตรงเก้าอี้หน้าโต๊ะคุณหมอ..........อาการเป็นอย่างไรบ้างครับ......คุณหมอถาม  จากนั้น ผมก็เริ่มระลึกชาติเล่าให้หมอฟังตั้งแต่ตอนติดยาใหม่ๆ  ตอนที่เข้าใจว่ามีคนมาติดกล้องไว้แอบดู จนกระทั่งถึงการได้ยินเสียงใครก็ไม่รู้ พูดอยู่ในหัวผม  ทุกอย่างที่ผมเจอมา  ภาพที่ผมเห็น  เสียงที่ผมได้ยิน  เหล่านี้  ผมเล่าให้คุณหมอฟังอย่างหมดเปลือก.......ก่อนที่จะถามคุณหมอว่า   ผมเป็นบ้าใช่ใหมครับ......   ก่อนที่คุณหมอจะบอกว่า  ผมไม่ได้เป็นบ้า  ทุกอย่าง  มันเป็นผลข้างเคียงจากการที่ผมเสพยาบ้า  นี่แหละคืออาการของมัน  คุณหมอถามว่า  ผมยังเสพยาบ้าอยู่หรือเปล่า  ผมอ้ำๆอึ้งๆ  ก่อนที่จะโกหกไปว่า  เลิกมาได้ 2 อาทิตย์แล้ว  (  ความจริง เพิ่งหยุดยามาไม่ถึงอาทิตย์เอง.......)   คุณหมอบอกว่า  นั่น...ยังถือว่าเลิกไม่ขาดนะครับ  การจะเลิกเสพยา  มันค่อนข้างต้องใช้เวลา  อย่างในกรณีของผมนี้  ถือว่าติดหนักพอสมควร  ถึงขนาดประสาทหลอนเป็นเรื่องเป็นราวได้ขนาดนี้   มันต้องค่อยๆให้ร่างกายปรับสภาพ  คุณหมอถามผมว่ายังมีอาการอยากเสพยาอยู่ใหม  ผมยอมรับว่ายังมีอยู่  แต่คุณหมอก็ไม่ได้ว่าอะไร  เพียงแต่บอกว่า  ถ้าเป็นไปได้  ก็พยามฝืน อย่าไปเสพมันอีก   แต่ถ้าทนไม่ได้จริงๆ ย้ำว่าต้องทนไม่ได้จริงนะ  ก็ให้ค่อยๆลดปริมาณในการเสพลง  รวมทั้งระยะเวลาการเสพให้ห่างกันขึ้นเรื่อยๆ   จนเริ่มรู้สึกว่าร่างกายเริ่มจะปรับสภาพได้   ก็ให้หยุดเสพ   แล้วใช้เวลาสักระยะ  อาการภาพหลอน  หูแว่ว ก็จะค่อยๆหายไปเอง   แต่ของพรรค์นี้ มันก็ขึ้นอยู่กับตัวคุณเอง  ขึ้นอยู่กับใจของคุณเองเท่านั้น  ว่ามีความตั้งใจที่จะเลิกยาจริงหรือเปล่า   ถ้าคุณไม่คิดจะเลิก ต่อให้หมอรักษาคุณแค่ใหน  ก็คงไม่มีทางรักษาได้  มันขึ้นอยู่กับใจของคุณเท่านั้น.........คุณหมอบอกผม  ก่อนที่จะจดลงบันทึกในแฟ้มผู้ป่วยของผม   ก่อนที่จะเงยหน้าขึ้นมาถามผมว่า จะพักรักษาตัวที่โรงพยาบาลก่อนใหม......หมอจะได้รับตัวเป็นคนใข้ของหมอ.......   ผมรีบปฏิเสฐ   บอกว่าขอรักษาตัวอยู่ที่บ้านดีกว่า   ก็ใหนหมอบอกว่าผมไม่ได้เป็นบ้าไม่ใช่เหรอ.......   คุณหมอชำเลืองไปทางน้าแต๋วเหมือนจะถามว่าจะเอายังไง  ซึ่งน้าแต๋วก็ไม่ขัดความต้องการของผม บอกคุณหมอว่าให้เค้ารักษาตัวอยู่ที่บ้านก็แล้วกัน.......   คุณหมอพยักหน้า  ก่อนที่จะจัดยามาให้ผม  คุณหมอบอกว่ายาเหล่านี้เป็นยาคลายเครียด  ทำให้ไม่ฟุ้งซ่าน  ไม่คิดมาก  และเป็นยากล่อมประสาททำให้หลับง่าย  แต่มันไม่ใช่ยาที่บำบัดอาการติดยา  คุณหมอบอกว่าถ้าคุณคิดว่าเลิกยาได้แล้ว  ก็คงไม่จำเป็นต้องใช้มัน เพราะถ้าคุณอยากบำบัดอาการติดยา  คุณก็ต้องอยู่รักษาตัวที่นี่...........  ผมยืนยันว่าผมเลิกยาได้   เพราะผมตั้งใจจะเลิกยาจริงๆ..........
comment65:บทที่สิบแปด – พ่าย.....!!!
 ................. “   นี่คุณยังไม่เชื่อผมอีกเหรอ  ว่าคุณไม่ได้บ้า  แต่คุณเป็นพระเจ้าของโลกใหม่........”   ไอ้เสียงในหัวมันยังตามมาราวีผมไม่เลิก  ในขณะที่ผมกำลังนอนทรมานปวดตามข้อกระดูกต่างๆ   เมื่อยล้าไปหมดทั้งตัว  นี่ก็ร่วมอาทิตย์กว่าแล้ว  ที่ผมไม่ได้แตะต้องยาบ้าเลย  ผมตั้งใจจะเลิกยาโดยการหักดิบเลย  โดยไม่สนใจที่จะลดปริมาณยาก่อนอย่างที่หมอแนะนำ   ผมเชื่อว่าผมต้องทำได้ในตอนแรก   แต่ตอนนี้  ผมชักไม่ค่อยจะแน่ใจแล้วสิ   เพราะอาการเสี้ยนยาของผม  นับวันมันก็ยิ่งทวีความอยากเสพขึ้นเรื่อยๆ  ใจมันเฝ้าแต่ถวิลหายาอยู่อย่างนั้น ใจมันสั่น  หวิวๆยังใงบอกไม่ถูก ไม่...ไม่เอา  เราไม่จำเป็นต้องใช้มัน  ผมพยามบอกกับตัวเอง  แต่ดูเหมือนมันไม่ดีขึ้นมาเลย  มันยิ่งกลับทำให้ผมหงุดหงิด งุ่นง่าน  เห็นอะไรขวางหูขวางตาไปหมด   โอย.......ทำไมมันทรมานอย่างนี้นะ   นี่ขนาดผมติดแค่ยาบ้ายังทรมานขนาดนี้  แล้วพวกที่เค้าติดผงขาว  เฮโรอีน  มันจะทรมานขนาดใหน  นี่หรือเปล่าที่เค้าเรียกว่าอาการลงแดง  แต่คงไม่ถึงขนาดนั้น  เพราะผมยังพอควบคุมตัวเองใหว  อาการอย่างผมนี่อาจจะเรียกว่าแค่ ลงเหลือง (...งงล่ะสิ  งง....ก็แบบ...เคยเห็นไฟเขียวไฟแดงตามสี่แยกป่ะ  ที่มันจะมี  ไฟเหลือง  ไฟเขียว  แล้วก็ไฟแดง  ใง......ดังนั้น  ก่อนที่จะเป็นลงแดง  มันก็ต้องลงเหลือง  ลงเขียวก่อนใช่ป่ะ  ถึงจะถูก   อะไรนะ.......มุกแป๊กอีกแล้วเหรอ   ว๊า....อุตส่าห์ไม่อยากให้มันฟังดูซีเรียสจนเกินไปแล้วนะเนี่ย........)   นั่นแหละอาการของผม มันคงเป็นแค่นั้น   แต่แค่นั้น  มันก็ทำให้ผมทรมานไม่น้อยเหมือนกัน   โอย....ไม่ใหวแล้ว   อยากยาจนมือสั่นไปหมด   ไม่ใหว  ออกไปอัดบุหรี่นอกห้องซักมวนดีกว่า    ดูดในห้องไม่ได้   วันนั้น  ผมเคยดูดบุหรี่ในห้องที   พี่ต๋อมกลับมาได้กลิ่นบุหรี่เท่านั้นแหละ พวกวีนผมกระจาย  หาว่าผมกลับไปเล่นยาบ้าอีกแล้ว   ผมบอกว่าเปล่าๆ  ก็ไม่เชื่อ  ยังไม่พอ  พอแม่กลับมาก็ฟ้องแม่ว่าผมกลับไปเสพยาอีก   โธ่เอ๊ย.....  ทำไมไม่เชื่อผมกันมั่งนะ  ผมบอกว่าผมไม่ได้เล่นยาแล้วจริงๆ   คิดแล้วมันน่าน้อยใจใหมล่ะ  ไอ้เรารึก็อยากกลับตัวเป็นคนดี   แต่ทำไม ไม่มีใครให้โอกาสผมบ้างเลย  แม่ก็พลอยเป็นไปด้วยอีกคน  วันใหน เห็นผมกลับมานั่งเงียบๆซึมๆ  ก็หาว่าผมไปเล่นยามาอีกแล้วใช่ใหม  นั่น.......เอาเข้าไป   แม่จ๋า  ถ้าคนที่เค้าเสพยาบ้า เค้าต้องมีอาการล่กๆลนๆ  ลุกลี้ลุกลนต่างหาก  แต่นี่ที่ผมซึมก็เพราะผมกินยาที่หมอเค้าให้มานั่นแหละ  อันนี้  มันกินเข้าไปแล้วมันก็ดีเหมือนกัน  มันไม่ทำให้ผมฟุ้งซ่านเท่าใหร่  แต่มันทำให้ผมเบลอเป็นบ้า  กินเข้าไปแล้วมันทำให้ง่วงซึมอยู่ตลอด แต่ใช่ว่าผมกินยาของหมอเข้าไปแล้ว  ไอ้เสียงในหัวผมมันจะหายไปนะ  ไม่เลย  มันกลับดังชัดเจนยิ่งกว่าเก่า  อย่างที่มันพูดกับผมเมื่อกี๊นี้นั่นแหละ.......  เอาล่ะ  ว่าแล้วก็ออกไปสูบบุหรี่นอกห้องดีกว่า.........ผมออกไปซื้อบุหรี่มาซองนึง  ว่าจะแค่ดูดบุหรี่ซักมวนแก้เสี้ยนยา  แต่พอแกะซองเข้าไปก็ดันเจอฟลอยด์ห่อบุหรี่เข้าอีก   เอาแล้วใงกู  เห็นฟลอยด์แล้วมันยิ่งทำให้อยากเสพยาบ้าขึ้นมาอีก........ไม่ๆๆๆๆๆ.....  เราแค่ดูดบุหรี่   เราไม่เสพยา  ว่าแล้ว  ผมก็ควักบุหรี่ขึ้นมามวนนึง จุดไฟแล้วสูบปล่อยอารมณ์  ซื๊ดส์......อาห์.......ควันบุหรี่ลอยโขมง  เออ.......มองไปแล้วมันเหมือนควันตอนที่เราดูดยาบ้าเลยแฮะ.......อ๊ะ.......เอาอีกแล้ว   ผมเกือบเผลอใจไปคิดถึงมันอีกแล้ว  ไม่เอาล่ะ.......รีบดูด   แล้วรีบกลับเข้าห้องดีกว่า.................
                  .............ผมยังคงอาศัยนอนอยู่ในห้องพี่ต๋อม  เพราะที่อพารท์เม็นท์  ยังไม่มีห้องว่าง  เราก็เลยต้องทนเบียดเสียดกันไปก่อน   ผมจะนอนอยู่ที่พื้นห้องหน้าทีวี   ส่วนพี่ต๋อมกับแม่จะนอนบนเตียง  แต่ดูท่าทางพี่ต๋อมแกก็ไม่ค่อยสบอารมณ์เท่าใหร่นักที่ผมต้องมาอยู่ด้วย   ก็แหงล่ะ   คนเรา  มันก็ต้องการความเป็นส่วนตัวกันทั้งนั้น  อย่าว่าแต่พี่ต๋อมเลย ผมเองก็ยังอึดอัดเหมือนกัน  เพราะเราไม่ค่อยคุ้นกับการอยู่ด้วยกันซักเท่าใหร่  ตลอดมา  เราต่างคนต่างอยู่กันทั้งนั้น  พอได้กลับมาอยู่ด้วยกัน  มันรู้สึกอย่างไรก็ไม่รู้   ด้วยเหตุนี้  ผมจึงโดนพี่ต๋อมเอ็ดอยู่บ่อยๆ  เรื่องวันๆเอาแต่นอนบ้างล่ะ  แอบสูบบุหรี่บ้างล่ะ   และนั่นมันก็ยิ่งเข้าทางไอ้เสียงที่อยู่ในหัวผม........  “   เห็นมั๊ย.......คุณเห็นหรือยัง  ว่ามันไม่ใช่พี่สาวของคุณ   มันเป็นตัวปลอม  ไม่งั้น  มันจะคอยหาเรื่องคุณทำไม  คุณคิดดูสิ.......”      “.....จริงๆ  แป๊ะ  พี่ว่าเอ็งกลับมาเสพยาบ้าต่อเถอะ  เอ็งกำลังไปได้ด้วยดีเลยนะ   อีกไม่นานเอ็งก็ผ่านการทดสอบเป็นพระเจ้าของโลกใหม่แล้ว......”   เสียงพี่ต๋อมในหัวผมดังขึ้นมาสนับสนุน   แต่ตอนนี้  ผมไม่สนใจอะไรทั้งนั้น  มันพูดมา  ผมก็ไม่โต้ตอบด้วย  ผมเชื่อว่าไม่นานเสียงพวกนี้มันต้องหายไป............โอย   ผมกลับมานอนทุรนทุรายกับอาการลงเหลืองต่อ (  .......ตกลงจะใช้ศัพท์นี้ให้ได้   ว่างั้นเถอะ.....)    ..........เสียงกุกกักอยู่ที่หน้าประตู  พี่ต๋อมนั่นเอง  เพิ่งเลิกงานกลับมา  แต่วันนี้   ดูท่าแกจะอารมณ์ไม่ค่อยดีแฮะ   เม็นส์มาหรือเปล่าวะเนี่ย......   ดูเครียดๆยังใงชอบกล  .......สักพักแกก็ทำจมูกฟุดฟิด.....กลิ่นอะไรวะเนี่ย... ( นั่นใง.......กูว่าแล้ว...).....เฮ้ย....แป๊ะ....นี่เอ็งสูบบุหรี่อีกแล้วเหรอ  เอ็งก็รู้ว่ามันเหม็น  แล้วเอ็งจะสูบทำไมวะ.....ผมโดนพี่ต๋อมเอ็ดเข้าอีกจนได้   จากนั้น บทสวดภาณยักษ์ใหญ่ก็ตามมาเป็นชุด.......จนผมเริ่มจะรู้สึกเครียดขึ้นมาบ้างแล้ว  ไม่รู้จะอธิบายยังใงให้แกเข้าใจดี   ผมเลยเดินหนีออกมาจากห้องดีกว่า  ไปหาที่สงบๆก่อนดีกว่า   ........ผมเดินมานั่งตรงสระน้ำข้างโรงพยาบาล   มันร่มรื่นและเงียบสงบดี  ผมทิ้งตัวลงนั่งข้างสระน้ำนั่น  ในใจผมเริ่มรู้สึกท้อใจซะแล้ว   ใหนจะต้องสู้กับตัวเอง ใหนจะต้องสู้กับเสียงในหัว  ใหนจะต้องพยามเลิกยา  ฯลฯ   แต่ทำไมดูเหมือนไม่มีใครเข้าใจผมเลย   คนที่ผมหวังจะให้เข้าใจก็กลับไม่เคยเข้าใจ  พี่ต๋อมก็เอาแต่อารมณ์  แม่ก็คอยจ้องจะจับผิดผมอยู่เรื่อย  ทั้งที่ตอนแรกก็บอกว่าเชื่อใจผม  แต่ทำไมพักหลังแม่กลับทำเหมือนไม่เคยเชื่อใจผมเลย  ผมรู้สึกน้อยใจจัง  การที่จะกลับมาเป็นคนดี  มันไม่ได้ง่ายอย่างที่ผมคิดเลย........ “.........แป๊ะ......แม่จำเป็นต้องทำอย่างนี้ลูก  ลูกต้องเข้าใจ  ว่าแม่ก็เจ็บปวดใจไม่น้อยเหมือนกัน  ที่ต้องทำเป็นเหมือนไม่รู้เรื่องอะไร  แต่สิ่งที่แม่แสดงออกไป นี่ก็เพื่อทดสอบจิตใจของลูกทั้งนั้น   หนูคงจะสับสนไม่น้อย  แต่ถ้าหนูเชื่อแม่  หนูกลับมาเสพยาบ้าต่อเถอะ  แม่เชื่อว่าหนูจะผ่านพ้นบททดสอบต่างๆไปได้.....”    เสียงแม่ดังขึ้นในหัวผม.......  “   .......เพื่ออะไรแม่  เป็นพระเจ้าของโลกใหม่แล้วมันได้อะไร   จะทดสอบไปทำไม  ผมไม่เคยคิดอยากเป็นพระเจ้าบ้าๆบอๆอะไรนั่นหรอก   ผมอยากเป็นนักดนตรี   ผมอยากออกเทป   แม่เข้าใจผมมั๊ย.........!!........”    ผมอดที่จะค้านกับเสียงแม่ที่อยู่ในหัวออกมาไม่ได้ด้วยความน้อยใจ........  “    แล้วคุณคิดว่าเป็นพระเจ้า  คุณจะออกเทปไม่ได้หรือใง.....”    .......เสียงผู้ชายคนเดิมพูด......หา.... ว่าใงนะ.....หมายความว่าใง.....ผมย้อนถาม......    “  ก็คุณไม่รู้เหรอ   ว่าตอนนี้  ทุกคนในโลกนี้  เค้าก็รู้หมดว่าคุณคือพระเจ้าของโลกใหม่  ทุกคนจึงคอยติดตามดูชีวิตของคุณอยู่ อย่างใกล้ชิด    แล้วคุณรู้ใหม.....ตอนนี้ผมอยู่กับใคร....”    จะไปรู้เหรอ......ผมเริ่มคุยอยู่คนเดียวโต้ตอบกลับมันโดยไม่รู้ตัวจนได้.....    “    .......เอ่อ.....สวัสดีครับ    คุณมด   นี่ผมเอง........ปุ้ม  พงษ์พรหม    พอจะรู้จักมั๊ยครับ.........”     ..........หา.....ด...เดี๋ยว  อย่าบอกว่าพี่คือพี่ปุ้ม  วงตาวันนั่นอ่ะนะ......  “    ใช่ครับ    พี่เอง   คืองี้.....คุณมด.....   จะเรียกยังไงดี   เรียกมดเฉยๆก็แล้วกันนะ....  คือตอนนี้  ทางแกรมมี่  ก็กำลังติดตามความเป็นไปของมดอยู่ตลอด เพราะเรารู้ว่ามดอยากทำเพลง ทางเราก็เลยเตรียมแผนการ  วางแพลนเอาไว้ให้มดหมดแล้ว   แต่ตอนนี้  มันขึ้นอยู่กับว่ามดจะผ่านบททดสอบเหล่านี้ไปได้ใหม  ถ้ามดสามารถผ่านไปได้...... มดจะได้ทำเทปกับทางแกรมมี่  ซึ่งจะไม่ได้ขายที่ประเทศไทยประเทศเดียว  แต่จะไปขายถึงอเมริกาและทั่วโลกเลย   โดยทางวงของมดนั้น  เราได้วางตัวบุคลากรใว้หมดแล้ว   อยากรู้มั๊ยว่ามีใครบ้าง.......”
.......มาถึงตอนนี้   ผมเริ่มที่จะสนใจข้อเสนอของเสียงที่อยู่ในหัวขึ้นมาซะแล้ว   ผมรู้สึกตื่นเต้นระคนกับความดีใจที่ได้คุยกับอัจฉริยะทางดนตรีที่ผมยกย่องมานาน  ........ใครบ้างครับพี่......   (....ในที่สุด  ผมก็เหวอตามไปจนได้.....เฮ้อ....)    
“   ก็มี........ พี่ ที่จะเป็นคนเล่นคีย์บอร์ด   แล้วก็มีพี่กอลฟ์  วายน้อทเซเว่น เล่นเบส    พี่สู  ซิลเจี้ยน ตีกลอง  ส่วนมือกีตาร์สองคน  พูดไปแล้วอย่าตกใจนะ.....พี่โอม  ชาตรี   แล้วก็  พี่ป้อม  อัสนี   จะมาเล่นกีตาร์ให้มด.....”  .........โอโหเฮ้ย....   นี่มันเป็นโคตรวงระดับตำนานเลยนะพี่......ผมตื่นเต้นไปกับคำพูดของพี่ปุ้มในหัวเป็นอย่างมาก   เพราะบุคคลแต่ละท่านเหล่านี้   ในความคิดผม  ทุกท่านต่างก็ถือเป็นระดับปรมาจารย์กันทั้งนั้น   และยิ่งพี่โอม ชาตรี  กับ พี่ป้อม  อัสนี ด้วยแล้ว  ทั้งคู่ต่างเป็นบุคคลที่ผมยกบูชาขึ้นหิ้งไว้เลยทีเดียว    ........นี่มันต้องเป็นความฝันแน่ๆ  ยังใงมันก็ไม่มีทางเป็นจริงอยู่แล้ว  เพราะต่อให้เป็นจริง  ผมก็ไม่อาจจะคิดไปเทียบชั้นตีตนเสมอท่านกับตำนานดนตรีเหล่านี้ได้หรอก  มันใกลเกินเอื้อมเกินไป  ยิ่งกว่าเชียงใหม่ไปสุราษฎร์ฯ  เสียอีก........  “   เอาเถอะ  ตอนนี้  มดจะคิดยังไงก็ไม่เป็นไร  ขอให้มดผ่านบททดสอบต่างๆไปได้ก่อน  แล้วเราค่อยว่ากันอีกที  ไม่ต้องห่วง  พี่เชื่อมือมด......”
comment66:.......พี่ปุ้ม  พูดทิ้งท้ายก่อนที่เสียงต่างๆที่ดังในหัวผม  จะหายไป  ทิ้งให้ผมนั่งเหวออยู่ใต้ต้นไม้ริมสระอยู่คนเดียว.......ในตอนนี้  ผมชักจะเริ่มเชื่อเสียงในหัวขึ้นมาบ้างเหมือนกัน   มันไม่น่าเชื่อเลย  ว่าเสียงพี่ปุ้ม จะเข้ามาอยู่ในหัวผมได้  ผมเอามือจับที่หูทั้งสองข้าง  บริเวณที่เป็นรอยแผลเป็นลึกบุ๋มลงไป  หรือว่าผมจะไม่ได้ประสาทหลอน  เพราะนี่ผมก็ไม่ได้เสพยามาตั้งอาทิตย์กว่าแล้ว   แต่ผมก็ยังคงได้ยินเสียงอยู่   หรือผมจะเป็นพระเจ้าของโลกใหม่จริงๆ  แล้วมันรู้ได้อย่างไรว่าพี่ๆเหล่านี้คือคนที่ผมเคารพ  ผมเริ่มรู้สึกใขว้เขวขึ้นมาในจิตใจซะแล้ว............
         ...............ผมกลับเข้ามาในห้อง  พี่ต๋อมกำลังเปิดทีวีดูอยู่   กำลังดูรายการตีสิบอยู่  ผมก็เลยนั่งดูด้วย  แต่จะว่าบังเอิญหรือว่าผมคิดไปเองกันแน่  ช่วงที่คุณวิทวัส    เค้าคุยช่วงทอล์คโชว์   ไม่รู้ทำไม  ฟังดูเหมือนเค้ากำลังคุยกันเรื่องของผม   และเหมือนเค้าจะรู้ว่าผมดูรายการเค้าอยู่   สักพักพอเข้าช่วงโฆษณา  เสียงในหูก็ดังขึ้นอีก   “  คุณมด  คุณทำตัวตามปกตินะ  ทำเหมือนไม่มีอะไรเกิดขึ้น  ตอนนี้  ผม  วิทวัส กำลังคุยกับคุณอยู่.....”
....... “.......!!??......”   ว่าใงนะ....  แต่ก่อนที่พี่ต๋อมจะจับพิรุธผมได้  ผมก็แกล้งทำเป็นหลับ  แต่ในหูก็ยังฟังเสียงคุณวิทวัสอยู่.........  “   ผมแวะมาทำความรู้จักกับพระเจ้าองค์ใหม่ของโลก  แน่นอนครับ  มันอาจจะเป็นอะไรที่เหลือเชื่อไปหน่อย  แต่คุณเชื่อเถอะว่า  มันเป็นเรื่องจริง  และทางรายการตีสิบของเรา  ก็ได้ถ่ายทอดเหตุการณ์ทุกๆอย่างของคุณเก็บไว้แล้ว   ผมมาเป็นกำลังใจให้นะ......  เออ   มีเรื่องหนึ่งที่ผมอยากให้คุณสบายใจ  คุณไม่ต้องห่วงว่าคุณเล่นยาบ้าแล้วจะถูกตำรวจจับ  จะไม่มีใครเอาผิดกับคุณทั้งนั้น  เพราะทุกคนรู้ว่าคุณกำลังทดสอบการเป็นพระเจ้าของโลกใหม่  ขอให้คุณสบายใจได้   และผมหวังว่า  คุณจะต้องผ่านบททดสอบเหล่านี้ไปได้   แล้วหลังจากนั้น  ผมขอเชิญคุณไปออกรายการของผมด้วยนะ.....  สู้นะคุณมด....  แล้วเจอกันครับ.....”      แล้วเสียงของคุณวิทวัส ก็หายไป  พร้อมกับรายการตีสิบจบจากโฆษณาพอดี.......
           ................มันเริ่มจะเว่อร์ขึ้นไปทุกทีแล้วนะ  คุณว่าใหม......แต่ถึงมันจะเว่อร์  และดูไม่มีทางเป็นไปได้  แต่กับผมในตอนนั้น    มันเริ่มจะทำให้ผมคิดว่าตัวเองเป็นพระเจ้าของโลกใหม่จริงๆแล้ว      ......อาห์   หรือว่าเราจะเป็นพระเจ้าของโลกใหม่จริงๆด้วย     ไม่อย่างนั้น  มันจะมีเสียงคนนู้นคนนี้ในหัวผมได้อย่างไร .......ตอนนี้  กำแพงที่กั้นความจริงกับความเพ้อฝันของผม  มันเริ่มที่จะมีรอยร้าว  ขึ้นมาทีละนิด ทีละนิดแล้ว    ผมเริ่มจะคล้อยตาม ไปกับสิ่งที่ได้ยินในหัวขึ้นมาบ้างแล้ว     มันอาจจะเป็นจะเป็นเรื่องจริงก็ได้   และนี่ก็อาจเป็นข้ออ้างที่ดีที่ทำให้ผมคิดจะกลับไปเสพยาบ้าอีกครั้ง    แต่....ยังก่อน   มันอาจจะเป็นเสียงหูแว่วที่ผมคิดจินตนาการเองก็ได้  ในมโนสำนึก ผมยังคงมีแรงพอที่จะต่อต้านเสียงที่อยู่ในหัวผมได้บ้าง  ถึงแม้มันเรี่ยวแรงที่จะขัดขืนมันจะเหลือน้อยเต็มทีแล้วก็ตาม    ยัง....  ผมต้องอดทนไว้ก่อน  อย่าเพิ่งกลับไปเสพยา   อดทนอีกสักนิด  ถ้าเสียงเหล่านั้นยังไม่หายไป  ผมจะเชื่อ  ว่าทุกอย่างที่มันพูดเป็นเรื่องจริง  .............
              ................ผมเผลอหลับไปด้วยฤทธิ์ของยาตั้งแต่ตอนใหนไม่รู้ตัว   มารู้สึกตัวอีกที  ประมาณตีสอง  ตอนที่แม่กลับมา  ผมพยามกระเถิบตัวให้แกเดินเข้าห้องได้อย่างสะดวก   ความที่ห้องมันแคบเหลือเกิน  เมื่อมีผมเข้ามาอาศัยอยู่ด้วยทำให้ห้องที่แคบอยู่แล้ว  ยิ่งแคบเข้าไปอีก   จะว่าด้วยความที่ผมงัวเงียหรืออย่างไรไม่รู้   ผมรู้สึกเหมือนจะได้ยินแม่พูดอะไรซักอย่าง   ....... “     มีลูก  มันก็ทำไม่ได้ดั่งใจ  มันอยากทำให้พ่อแม่ผิดหวังหรือใง  ใครต่อใครเค้าอยากเป็นกันจะตาย   แต่มันกลับไม่ยอมเป็นทั้งๆ ที่มันก็ใกล้จะทดสอบเสร็จอยู่แล้ว.......”   เสียงแม่พูดเหมือนจะจงใจให้ผมได้ยิน  แวบหนึ่งแม่หันมามองดูผม  แต่ผมแกล้งทำเป็นหลับไม่รู้เรื่องอะไร   สักพัก  เมื่อแกเห็นว่าผมหลับแกจึงลุกขึ้นไปปิดไฟนอน..........   ท่ามกลางความมืด  ผมลืมตามองฝ่าไปในความมืด  ไม่มีอะไรที่ผิดปกติ  ผมไม่เห็นภาพหลอนอะไร  เหมือนตอนที่ผมติดยา   .........หรือว่าสิ่งที่ผมได้ยินมันจะเป็นเรื่องจริงวะ......ผมเริ่มสับสนขึ้นมาอีกแล้ว   ไม่ทันไร  เสียงในหัวผมก็ดังขึ้นตอบสนองความคิดผมทันที   “   ทำอย่างไร  คุณถึงจะเชื่อ  ไม่มีใครที่ดื้อด้านเหมือนคุณเลย คุณรู้ตัวใหม  ว่าคุณทำให้ทุกคนผิดหวัง  คุณจะหลอกตัวเองอยู่ทำไม  ในเมื่อใจจริงแล้ว  คุณก็อยากที่จะเสพยา  แล้วคุณจะฝืนตัวเองไปเพื่ออะไร......”     เสียงในหัวมันกล่อมผมอีกครั้ง  และคราวนี้  ผมก็เริ่มที่จะโอนอ่อนไปกับมันบ้างแล้ว......  “    .......แล้วทำไมต้องกลับไปเสพยาบ้าด้วยล่ะ   มันเกี่ยวกับการทดสอบตรงใหน.....”   ผมถามมัน...  “  อ้าว.......   ทำไมจะไม่เกี่ยวล่ะครับ  จะต้องให้ผมบอกอีกกี่ครั้ง  ว่ายาบ้าน่ะ  ทางการเค้ารณรงค์กันปราบปราม ก็เพราะต้องการทดสอบว่าจะมีใครที่มีความกล้าหาญที่จะเข้าไปยุ่งกับมัน  เพราะถ้ามีคนกล้า  นั่นก็แปลว่าเค้ามีความกล้าหาญทางด้านจิตใจ  ไม่กลัวอะไร  และนั่นก็เป็นคุณสมบัติสำคัญของพระเจ้าของโลกใหม่   ที่จะต้องมีความกล้าหาญ  ไม่เช่นนั้น   ยามมีปัญหา  ถ้าเค้าไม่มีความกล้าตัดสินใจ  เค้าก็ไม่เหมาะที่จะมาเป็นผู้นำของมวลมนุษย์หรอก....”   มันตอบกลับมาด้วยเหตุผลบ้าๆบอๆ  แต่มันก็ทำให้ผมรู้สึกฟังดูแล้วมันค่อนข้างมีน้ำหนักกับผมพอสมควรทีเดียว   จริงอย่างที่มันพูด  ถึงแม้ผมตั้งใจจะเลิกยาขนาดใหน  แต่ร่างกายของผมมันดูจะไม่สนองตอบเท่าใหร่   มันยังคงเรียกร้องหาแต่ยาบ้าอยู่ตลอด  แต่ไม่....ยังใงๆ  ผมก็ตั้งใจที่จะเลิกยาให้ได้  ผมจะไม่ยอมกลับไปเสพยาอีกแล้ว  ถึงแม้มันทรมานเท่าใหร่ ผมก็จะทน....    “   ......เชื่อผมเถอะ   วันนึงคุณก็ต้องกลับมาเสพจนได้  ถึงแม้ตอนนี้คุณจะหลอกตัวเองเท่าใหร่ก็ตาม และเมื่อใดที่คุณจะหวนกลับมาเสพ  จะมีคนไปชนของให้คุณ  แล้วผมจะรอการกลับมาของคุณ.....”
     .......เฮอะ....ไม่มีทางหรอก  ตราบใดที่ผมยังอยู่ที่นี่  ผมไม่ได้ไปหาพี่ทิม  ผมก็ไม่มีทางเสพยาได้หรอก  ผมคิดอย่างนั้น   ก่อนที่จะนอนคิดอะไรไปเรื่อยเปื่อย  ก่อนที่จะหลับไปเมื่อใกล้รุ่งสาง.........
comment67:................ผมตื่นมาอีกทีตอนเกือบเที่ยง   พี่ต๋อมกับแม่ไปทำงานแล้ว  แม่ยังทิ้งเงินไว้ให้ผมวันละร้อยเหมือนเดิม  ผมค่อยๆ  พยุงกายลุกขึ้นอย่างยากลำบาก  การพยามหักดิบของผม  มันค่อนข้างทำให้ร่างกายของผมปรับสภาพไม่ค่อยทัน  บ่อยครั้งที่มันจะปวดตามข้อ  ตามเนื้อ ตามตัว  และอ่อนล้าไปหมด ..........  ผมลุกขึ้นไปอาบน้ำและออกไปกินข้าว  ก่อนที่จะกลับมาเก็บตัวอยู่ในห้องอยู่ทั้งวัน   กลับมานอนดิ้นทุรนทุรายกับอาการเสี้ยนยาต่อไป   ไม่รู้ว่าผมว่างเกินไปหรือเปล่า  สมองมันจึงมีเวลาคิดแต่เรื่องยาบ้า  ความจริงผมน่าจะหาอะไรทำบ้างนะ  แต่พอลองทำอะไร   มันก็รู้สึกไม่มีกะจิตกะใจเท่าใหร่   มันเบื่อ  มันเซ็งไปหมด........  เฮ้อ.......   ว่าแล้วก็ออกไปอัดบุหรี่คลายเครียดซักหน่อยดีกว่า.....
           ............เย็นแล้ว   พี่ต๋อมกลับมาจากทำงานแล้ว  แต่พอก้าวเท้าเข้ามาในห้องเท่านั้นแหละ   ระเบิดลงทันที  เพราะแกได้กลิ่นบุหรี่จากตัวผม  แกก็พาลหาว่าผมกลับไปเสพยาอีกแล้ว    อะไรกันนักหนาวะ....  ผมเริ่มหงุดหงิดแล้ว  มันเหมือนฉายหนังเรื่องเดิมอีกแล้ว  ทำยังใงแกถึงจะเชื่อว่าผมไม่ได้เล่น  ไม่ได้เสพ   แต่แกไม่เคยฟังผมเลย  ไม่เอาละ ผมออกไปสงบสติอารมณ์ข้างสระน้ำดีกว่า..........
             ............ความร่มรื่น  บวกกับลมเย็นๆ  ทำให้ผมสบายใจขึ้นมาบ้าง   แต่ผมก็อดเสียใจไม่ได้  ที่พี่ต๋อมไม่เคยเชื่อใจผมเลย   ไม่น่าเชื่อว่าการที่เราพยามจะทำตัวเป็นคนดี  มันจะยากถึงขนาดนี้  ถึงว่า  มนุษย์เรา  ถึงไม่ค่อยอยากจะทำดีกันเท่าใหร่  เพราะทำดีไปก็ไม่ได้อะไร  สู้ทำชั่วดีกว่า  เป็นคนเลวดีกว่า  มันง่ายกว่าการเป็นคนดีนัก  เอาเปรียบ  เห็นแก่ตัวกันเอาไว้ก่อน  มันน่าจะได้ดีกว่าการทำตัวเป็นคนดีล่ะมั้ง............
         ...............  “   อ้าว.....แป๊ะ...   มานั่งทำอะไรอยู่ที่นี่ล่ะ.....”    เสียงเรียกผมดังมาจากด้านหลัง   โก๋นั่นเอง......  โก๋เป็นลูกชายของน้าแต๋วซึ่งเป็นน้องสาวของแม่ผม  เราจึงเปรียบเสมือนเป็นลูกพี่ลูกน้องกัน   แต่โก๋จะแก่นเซี้ยวกว่าผมเยอะ    อยู่แถวนี่โก๋ถือว่าเป็นตัวแสบไม่เบาเลยทีเดียว  เป็นนักเลงในท้องที่นี้  ว่างั้นเถอะ...........   โก๋เดินเข้ามาคุยกับผม พลางถามสารทุกข์สุขดิบไปเรื่อยเปื่อย  และก็มาลงเอยที่เรื่องยาบ้า...... “   เฮ้ย....แป๊ะ  จะเล่นยามันต้องมีสติ  เราเล่นอย่าให้ยามันคุมเรา  แค่นั้นก็ไม่มีปัญหาอะไรแล้ว......”    โก๋พูด  จนทำให้ผมอดที่จะสนใจไม่ได้  นี่มันหมายความว่า.... “........ใช่....โก๋ก็เล่นยาอย่างแป๊ะนั่นแหละ  แต่โก๋เล่นแบบนานๆที   เวลามีเงินถึงจะค่อยไปเล่น  แต่โก๋เล่นแล้วโก๋คุมตัวเองได้ใง   มันก็เลยไม่มีปัญหาอะไร   .......นี่โก๋เล่นยา  แม่ก็รู้นะ   แต่แกไม่กล้าว่าโก๋หรอก......”    มันพูดเหมือนว่ายาบ้าเป็นเรื่องธรรมดาของมันเลยแฮะ......   “.......แล้วถ้าแป๊ะจะเอายา  แวะมาหาโก๋ก็ได้  เดี๋ยวโก๋จัดให้......”   ...เฮ๊ย... อย่าบอกนะว่าขนาดผมหนีมาถึงที่นี่   มันก็ยังมียาบ้าอยู่อีกเหรอ   มันมีอยู่ทั่วหัวระแหงเลยหรือใงเนี่ย..... โก๋บอกว่าแถวนี้  มันมีตั้งเยอะ  อยู่ที่เราจะรู้ที่หรือเปล่าเท่านั้นแหละ   แต่โก๋มันเด็กในถิ่นนี้อยู่แล้ว  มันก็เลยรู้หมด   ว่าจะไปเอายาได้ที่ใหน........   ผมบอกขอบคุณโก๋   แต่ก็บอกว่าตอนนี้เราเลิกยาแล้ว  ก่อนที่จะขอตัวกลับเข้าห้อง    ก่อนกลับ   โก๋ยังย้ำว่า  อย่าลืมนะ  ถ้าจะเอายา  มาหาโก๋ได้...............
             ..................ผมกลับเข้ามาที่ห้อง   พี่ต๋อมนั่งดูทีวีอยู่  หน้าตาแกยังดูบึ้งตึงอยู่ไม่น้อย   พอผมเข้ามานั่งได้สักพัก  ก็โดนแกบ่นนู่นบ่นนี่ไปตามประสา   ผมทำเป็นไม่สนใจ  เอาที่นอนออกมาปู  ก่อนที่จะล้มตัวลงนอน  พี่ต๋อมแกเห็นผมจะนอน   ก็เลยไม่ได้พูดอะไรต่อ........ก่อนนอนผมลุกขึ้นมากินยาที่หมอจัดไว้ให้  ก่อนที่จะล้มตัวลงนอนอีกครั้ง  ผมหวังว่ายาที่ผมกิน  มันจะทำให้ผมไม่ฟุ้งซ่านมากนัก  และมันจะทำให้ผมหลับง่ายขึ้น..........
       ............นี่มันดินแดนที่ใหนกันนะ  ทั้งมืดและหนาวจนผมหายใจออกมาเป็นควันสีขาว  ผมมองไปรอบตัว  ไม่มีอะไรเลย  มีแต่ภูเขาลูกโตโต  หลายสิบลูก  ผมยืนหนาวสั่นอยู่อย่างนั้น  ก่อนที่จะมีพายุลูกใหญ่พัดหอบเอาตัวผมลอยขึ้นไปบนฟ้า  ทำให้ร่างกายผมลอยเคว้งอยู่บนอากาศ  ก่อนที่จะตกลงมาสู่หุบเหวเบื้องล่าง   หวา...... เสียวโว๊ย  ใครก็ได้ ช่วยด้วย....  ผมตะเกียกตะกายอยู่ในอากาศในขณะที่ร่างกายกำลังร่วงลงมา  มันหวิว  ความรู้สึกเหมือนนั่งรถไวกิ้งที่แดนเนรมิต......(    เดี๋ยวนี้ไม่มีแล้ว  เอาเป็นที่ดรีมเวิรล์แทนก็แล้วกัน.....)  มันมีความรู้สึกอย่างนั้น  แต่มันต่างกันตรงที่ไวกิ้งสามารถหยุดเล่นได้  เมื่อหมดรอบ  แต่ที่ตรงนี้  ผมหยุดไม่ได้  ผมกำลังตกเหว........ แม่จ๋า....ช่วยผมด้วย..!!!.......
        ..........ผมสะดุ้งพรวดขึ้นมาจนสุดตัว  หายใจหอบเหมือนหมาวิ่ง   เหงื่อกาฬใหลเต็มหน้า  เหลียวมองดูรอบตัว....นี่มันในห้องพี่ต๋อม.....  ผมตื่นแล้ว   ค่อยยังชั่ว  ผมสูดลมหายใจเข้าลึกๆ  ใจหายวาบ  ผมนึกว่าผมจะไม่ได้ตื่นขึ้นมาซะแล้ว.....  “   นอนไม่หลับหรือลูก......”    เสียงใครคนนึงดังขึ้น.....  แม่นั่นเอง   แม่กลับมาแล้วเหรอ  นี่มันกี่โมงแล้วเนี่ย....  ผมบอกแม่ว่าไม่เป็นไรครับ   ก่อนที่จะล้มตัวลงนอนอีกครั้ง  แต่แม่คงสังเกตุเห็นอาการที่ผิดปกติของผม “   ปวดหัวหรือเปล่าลูก  เดี๋ยวแม่นวดให้  .......”    แม่บอกก่อนที่จะเอื้อมมือลงมาบีบนวดที่ขมับผมให้  อาห์....ค่อยยังชั่ว ผมพึ่งจะรู้ว่าผมนอนตัวสั่นก็ตอนที่แม่นวดให้นี่แหละ   ระหว่างที่แม่นวดขมับให้ผม  มันเหมือนมีไฟช๊อตแปล๊บๆอยู่ที่หัว   จนแม่เองก็พลอยสะดุ้งไปด้วย   แต่แกก็ไม่ได้พูดอะไร   สักพัก  เมื่อเห็นว่าผมค่อยยังชั่วขึ้น  แกจึงละมือจากผม และล้มตัวลงนอนต่อ........  โดยที่ไม่รู้   ว่าผมแอบนอนน้ำตาใหลอยู่เต็มหน้า   นานแล้วนะ  ที่ผมถวิลหาความอบอุ่นจากแม่   วันนี้  ผมได้รับมันมาบ้างแล้ว  มันตื้นตันระคนดีใจอย่างบอกไม่ถูก  ขอบคุณครับแม่  ผมนึกขอบคุณแม่ในใจ......  “    แป๊ะ  หนูไม่ต้องขอบคุณแม่หรอก  ตอนนี้ที่แม่ทำได้  ก็แค่ช่วยหนูอย่างนี้เท่านั้น  ตอนนี้  ร่างกายของหนูจะแย่ลงเรื่อย ๆ   เพราะหนูหักดิบมัน    เอาเถอะ  ถ้าลูกไม่อยากเป็นพระเจ้าของโลกใหม่จริงๆ  แม่ก็ไม่ว่าอะไร  แต่แม่อยากให้หนูกลับมาเสพยาบ้าอีกซักหน่อย  แล้วค่อยๆลด  จะดีกว่านะลูก  เอางี้......  ไม่เป็นไร  แล้วแต่หนูแล้วกันว่าจะเชื่อแม่หรือเปล่า  แต่แม่เป็นห่วงหนูนะ......”   เสียงแม่ดังขึ้นในหัวผม   ผมเหลียวมองแม่ที่นอนอยู่  เหมือนแม่จะหลับไปแล้ว......  ไม่แน่  มันอาจจะเป็นจริงอย่างเสียงในหัวผมบอกก็ได้   ร่างกายของผมอาจจะไม่ได้อยู่ที่นี่  ร่างกายผมอาจจะอยู่ที่ใดที่หนึ่ง  ส่วนตัวผม และทุกคนที่อยู่ตรงนี้  อาจจะเป็นแค่โลกเสมือนจริงที่อัจฉริยะคอมพิวเตอร์คนใดคนหนึ่งสร้างเอาไว้ก็เป็นได้   ไม่แน่   ผมอาจจะเป็นพระเจ้าของโลกใหม่จริงๆ ..........กำแพงที่กั้นระหว่างความจริงกับความฝันของผม  มันมีรอยร้าว  หมิ่นเหม่ใกล้จะพังทลายเต็มทีแล้ว  ผมเริ่มจะเชื่อเสียงที่อยู่ในหัวผม  มากกว่าสิ่งที่ตาผมเห็นจริงๆแล้ว............
                  ............วันต่อมา  ผมตื่นขึ้นมาตั้งแต่เช้า  ไม่ใช่เพราะนอนไม่หลับ  ผมหลับสบายดี  แต่ต้องสะดุ้งตื่นเพราะได้ยินเสียงใครคนนึง  ......   “   เฮ๊ย...มด   ตื่นได้แล้ว  จะนอนขี้เซาไปถึงใหนวะ.....”   ผมงัวเงีย  ลุกขึ้นมา  มองหาต้นตอของเสียง    ใครวะ.......  ผมนึกในใจ   ........   “   .......กูเอง   โบ๊ต    ลูกอาบู๊ น่ะ   รู้จักหรือเปล่า.....”    อ้อ.....ไอ้เสียงในหัวนั่นเอง   วันนี้   มันเล่นผมตั้งแต่เช้าเลย   เออ.......ว่าแต่  แล้วมันไปมีเสียงอีตาโบ๊ต ได้ยังไงฟะ   หรือจะเป็นเพราะว่าหลายคืนก่อนผมดูรายการ 168 ชั่วโมงที่คุณโบ๊ต  เค้าจัดรายการอยู่  เลยจำเสียงเค้ามาหลอน  ........  “   หลอนบ้าบออะไรวะ   นี่ยังไม่เชื่ออีกเหรอ  ว่าเป็นพระเจ้าของโลกใหม่   ตอนนี้  คนทั่วโลกเค้ารู้กันหมดแล้ว  และนี่กูก็มาเยี่ยมที่ศูนย์ทดลองนี่   ว่าแต่  นี่เจ๋งเป็นบ้า  ที่ผ่านการทดสอบต่างๆมาได้...  เฮ๊ย .....กูชอบว่ะ   แต่ขอพูดกูอย่างงี้ได้ป่าววะ   กูว่าฟังแล้วมันดูซี้กว่ากันเยอะเลย   ไม่ว่ากันนะโว๊ย......”  ถึงจะเชื่อว่าเสียงที่ผมได้ยินในหัวมันอาจเป็นเสียงที่ผมประสาทหลอน   แต่ผมก็อดคุยกับเค้าไม่ได้   .......ยินดีที่ได้รู้จักครับพี่  ผมตอบเสียงนั้น  ก็โดนเอ็ดกลับมาว่าไม่ต้องเรียกพี่หรอก  กันเองเลยดีกว่า  เช้านั้น  ผมก็เลยได้นั่งพูดอยู่คนเดียวในห้อง  กับเสียงที่ผมได้ยินอยู่ในหัวคนเดียว .......พี่โบ๊ต  เอ๊ย....คุณโบ๊ตแกเป็นคนตลกเหมือนในทีวีเลยแฮะ  อารมณ์ดีเป็นบ้า  หัวเราะได้ตลอดเวลาที่เราคุยกัน   คุณโบ๊ตบอกว่า  ไม่เพียงแต่คุณโบ๊ตเท่านั้นที่รู้จักผม   คนในวงการบันเทิงเค้าก็รู้จักผมดี   เค้าดูการถ่ายทอดสดชีวิตประจำวันของผมกันทั้งนั้น   (  ก็อย่างที่บอก  ถ้าเป็นสมัยนี้  ก็คงเป็นเหมือนรายการอะคาเดมี่  แฟนตาเชีย  อะไรทำนองนั้นแหละ....)   ผมถึงกับอึ้ง  ตายห่า  แล้วนี่  กิริยาเวลาผมขี้เยี่ยว ฯลฯ  ใครต่อใครเค้าไม่เห็นผมกันหมดไส้หมดพุงแล้วหรือ.........   ก็เว่อร์ไป   ใครเค้าจะไปถ่ายกันถึงขนาดนั้นเล่า  เค้าถ่ายแค่เวลาเจอกับบททดสอบต่างๆนั่นแหละ   คุณโบ๊ตเอ็ดผม   การคุยอย่างเป็นกันเองทำให้ผมอดขำไปกับมุขต่างๆของพี่แกไม่ได้  แกเป็นคนน่ารักทีเดียว  เราคุยกันสักพัก  ก่อนที่คุณโบ๊ตจะขอตัวไปทำงานต่อ   ก่อนไป  ก็ยังให้กำลังใจผมให้ผ่านการทดสอบไปให้ได้..........ผมนอนเล่นคิดอะไรอยู่สักพัก  ก่อนที่จะลุกไปล้างหน้าล้างตา  และออกไปกินข้าวเช้าที่หน้าโรงพยาบาล........
                .................ผมกลับมานอนคุดคู้ด้วยความเจ็บปวด ตามข้อกระดูกต่างๆ  ปวดหลังปวดเอวไปหมด  แถมมันหงุดหงิดเห็นอะไรขวางหูขวางตาไปหมด   ใจหวิวๆ  ........โอย... ทรมาน   นึกว่ากินข้าวไปแล้วมันจะหาย   ที่ใหนได้  มันก็ยังเจ็บอยู่เหมือนเดิม   นี่ผมหักดิบยามาได้กี่วันแล้วนะ  สองอาทิตย์กว่าแล้ว  แล้วทำไมเสียงที่ผมหูแว่วมันยังไม่หายไป   แถมมันยังเป็นเรื่องเป็นราวและเว่อร์ยิ่งกว่าเดิมขึ้นเรื่อยๆ  ........... หรือว่า.....  ผมไม่ได้ประสาทหลอน  แต่ผมเป็นพระเจ้าของโลกใหม่จริงๆ.......   เห็นมั๊ยว่า  เราก็ไม่ได้เสพยาบ้าแล้ว  แต่เราก็ยังได้ยินเสียงนั้นอยู่   แสดงว่าทุกอย่างที่เราได้ยินในหัว  อาจจะเป็นเรื่องจริงก็ได้......   ผมเริ่มคิดเข้าข้างตัวเอง   .......โอย   ถ้าอย่างนั้น  เราจะทนเสี้ยนยาอยู่ทำไม   ในเมื่อทุกคนก็อยากให้เราเล่น.....โอย.....เอาใงดีวะ....   ไม่ใหวแล้ว   เล่นยาสักนิดหนึ่งคงไม่เป็นไรมั๊ง......เอาวะ.......พอกันที  ผมจะไม่ทนทรมานอีกแล้ว   นาทีนั้น  เชือกที่ผูกรัดที่ผมเรียกว่าความอดทนก็ขาดสะบั้นเป็นสองเสี่ยง  กำแพงแห่งความเข้มแข็งมันพังทลายลงราบเป็นหน้ากลอง   ผมตัดสินใจแล้ว  ผมจะไปหาโก๋   ผมจะไปชนของที่บ้านโก๋....ผมจะกลับไปเสพยา.......!!??......
comment68:บทที่สิบเก้า – จิตหลุด...!!!
 ..................ควันสีขาวขุ่นๆ  ลอยโขมงเต็มห้องโก๋   ......ซื๊ดส์......อาห์    ผมกักเก็บควันที่ยังเหลือ  ให้อยู่ในปอดให้นานที่สุด  ก่อนที่จะพ่นมันออกมาเป็นทางยาวอีกครั้ง  .....โฮ่.....  มันบอกไม่ถูกจริงๆ   มันโล่งอก  มันสดชื่นขึ้นมาทันตาเห็น   นี่แหล่ะคือสิ่งที่ผมต้องการ.....  โก๋ไปชนของมาให้ผมสามเม็ด   เราผลัดกันโช๊คยากันแบบสนุกสนาน  แต่ก็พยามไม่ให้เสียงมันดังเล็ดรอดออกจากห้องโก๋  ผมพยามกำชับโก๋ว่าอย่าบอกน้าแต๋วนะ  โก๋รับปาก  ก่อนที่จะโช๊คยาขาสุดท้ายเข้าไปจนเต็มปอด  ก่อนที่จะเก็บอุปกรณ์  แล้วเดินออกจากบ้านมานั่งคุยกับผมที่ริมสระน้ำ  ตามประสาคนคอเดียวกัน  ตอนนี้คุยเรื่องอะไรก็สนุกไปหมด  โก๋ชอบให้ผมร้องเพลงให้ฟัง  เลยไปยืมกีตาร์โปร่งของเพื่อนมาให้ผมดีดให้ฟัง   ซึ่งผมก็ไม่ขัด  เพราะตอนนี้  ลึกๆผมเชื่อว่า  ไม่แน่การกระทำของผมอาจจะกำลังได้รับการถ่ายทอดสดอยู่ก็ได้   จากการที่ได้ยินเสียงของพี่ปุ้ม ในวันนั้น  ที่โก๋เอากีตาร์มาให้ผมเล่น นี่ก็อาจเป็นการทดสอบอีกอย่างหนึ่งก็ได้   ผมร้องเพลงแล้วเพลงเล่า  เคล้าไปกับเสียงปรบมือและร้องตามของโก๋  เรานั่งกันอยู่สองคน  แต่นาทีนั้น  ผมคิดว่าตัวเองกำลังร้องเพลงให้คนทั้งโลกฟัง  ถ้าเป็นพระเจ้าจริง  ผมขอเป็นพระเจ้าของเสียงเพลงได้ใหมนะ  เพราะผมเชื่อว่าเพลงเท่านั้นแหละ  ที่จะกล่อมเกลาจิตใจผู้คนให้ดีหรือร้ายก็ได้  พลังของเพลงสามารถทำให้คนเป็นคนชั่วก็ได้  เป็นคนดีก็ได้  ทำให้สังคมน่าอยู่หรือบัดซบก็ได้  ผมเชื่ออย่างนั้น........
              ...........ผมกลับเข้ามาที่ห้องอีกที  ตอนนี้พี่ต๋อมยังไม่กลับ  ผมจึงสามารถคุยกับเสียงที่อยู่ในหัวได้อย่างสบาย  และคราวนี้  ไม่ต้องรอให้เค้าติดต่อมา  หนนี้  ผมเป็นฝ่ายเรียกเค้าเข้ามาคุยเองเลย......  เค้าแสดงความยินดี  ที่ผมกลับมาเล่นยาบ้า  เสียงพี่ต๋อมกับแม่ต่างก็บอกว่าดีใจที่ผมยอมกลับมาเข้ารับการทดสอบอีกครั้ง  ผมรู้สึกมีความสุขจัง  ดีใจที่ผมทำอะไรแล้ว  มีคนมาร่วมดีใจด้วย  นึกถึงสมัยตอนเด็ก  ไม่ว่าผมจะสอบได้ที่ 1 ที่ 2  หรือที่ 3  ก็ไม่เห็นมีใครที่จะมาดีใจกับผม  เขียนเรียงความชนะ  หรือว่า วาดภาพได้รางวัล  หรือแม้กระทั่งได้ทุนเรียนดี ได้ใบประกาศนียบัตร์  ได้ไปสอบชิงทุน  เป็นตัวแทนนักเรียนไปแข่งร้องเพลง  ไปแข่งสอบธรรมะ  ฯลฯ   ก็ไม่เห็นจะมีใครดีใจกับผม  และผมก็ไม่รู้จะเอาประกาศนียบัตร์เหล่านั้นไปอวดใคร  ด้วยเหตุนี้หรือเปล่านะ  ที่ปีต่อมา  ผลการเรียนของผมจะค่อยๆตกลงทุกๆปี   รวมทั้งพฤติกรรมที่เปลี่ยนจากหน้ามือเป็นหลังมือที่ทำให้อาจารย์หลายคนที่คาดหวังในตัวผมต้องผิดหวังไปตามๆกัน..........   แต่กับวันนี้มันต่างกัน   เสียงแม่กับพี่ต๋อมในหัวผมได้ร่วมชื่นชมกับผม  ถึงแม้เรื่องที่ชื่นชม  มันจะเป็นเรื่องที่ไม่สมควรจะได้รับการชื่นชมเลยก็ตาม........   ไม่แค่นั้น ยังมีบุคคลมีชื่อเสียงต่างๆ  มาร่วมยินดีกับผมด้วย.......(   จะว่าไปแล้วมันก็น่าตลกนะ   ใครเค้าจะมาสรรเสริญเยินยอไอ้ขี้ยากันบ้าง  คุณว่ามั๊ย  แต่ในตอนนั้น  ผมกลับคิดว่าทุกคนภูมิใจกับการกระทำของผมไปซะได้.....ไอ้บ้าเอ๊ย.....!!......).............
             ...............หลังจากนั้น   ผมก็จะเอาเงินที่แม่ให้มา  เอาไปชนของทุกวัน  ซึ่งลำพังแล้วเงินที่แม่ให้วันละร้อย  มันไม่พอกับค่ายาบ้าหรอก  ผมจึงแอบงัดกระปุกออมสินของแม่บ้าง  เอาซีดีหนังโป๊ไปแลกกับยาบ้าง  จริงๆ  ผมก็จะไม่อยากจะแอบงัดกระปุกของแม่หรอก  แต่เสียงแม่ในหัว  เค้าบอกว่าเอาไปซื้อยาเถอะลูก  นั่นแหละ   ผมก็เลยไม่รู้สึกบาปอะไรกับเค้าเลย  ผมลืมความตั้งใจที่ว่าจะกลับมาเสพยานิดหน่อยเท่านั้นไปเสียแล้ว........   ผลจากการกลับมาเสพยา  มันทำให้ผมอารมณ์ดีและมีความสุขขึ้นมาบ้าง  ถึงแม้บางครั้ง  จะโดนพี่ต๋อมเอ็ดเอา   ผมก็ไม่ค่อยแยแสเท่าใหร่   แต่จะว่าไป  การกลับมาเสพยาครั้งนี้ของผม  มันมีอะไรเปลี่ยนแปลงไปบางอย่าง  จากที่แต่ก่อน ผมจะเสพยาแล้วมันจะคึก  สมองมันจะตื่นตัวตลอดเวลา และตอนนั้นผมอยู่คนเดียว จะไม่หลับไม่นอนมันก็ไม่มีใครว่า   แต่ตอนนี้  ผมอาศัยอยู่ห้องพี่ต๋อม  เวลาเค้ากลับมาจากงานเค้าก็ต้องการพักผ่อน  ไอ้ผมจะมานั่งเปิดทีวีเสียงดังมันก็ใช่ที่  ผมจึงต้องนอนตามที่พี่ต๋อมนอนนั่นแหละ  ถ้าเป็นเมื่อก่อนผมคงนอนไม่หลับ   แต่อย่าลืมสิ   ตอนนี้  ผมมียาที่หมอจัดไว้ให้   และเมื่อกินเข้าไป  ยามันก็จะไปทำให้เราง่วงนอน  มันจะเบลอๆ  ซึมๆ  เอ๋อๆ  แล้วก็จะนอนหลับไปในที่สุด...........    แล้วมันจะเกิดอะไรขึ้นล่ะ  เมื่อกลางวันผมเสพยาที่ทำให้สมองตื่นตัว ส่วนตอนกลางคืนผมกินยาที่มีฤทธิ์ไปกดสมองให้หลับ.............
           .............และแล้ว  ผลจากการที่ผมใช้ยาทั้งสองอย่างร่วมกัน  เมื่อสมองได้รับคำสั่งคนละอย่าง  ในที่สุด มันก็เกินกำลังจะควบคุม   จากสติที่ผมเคยพอมีอยู่บ้าง   ตอนนี้  ผมไม่เหลือสติเหล่านั้นแล้ว  กำแพงที่กั้นระหว่างความจริงกับความฝันมันก็แตกสลายย่อยยับเหมือนกำแพงเบอร์ลิน  ณ. บัดนี้.......  สติผมหลุดออกจากโลกแห่งความจริงแล้วโดยสิ้นเชิง   ผมล่องลอยเข้าไปสู่โลกแห่งความฝันซึ่งมันไม่ใช่ความจริง........  ผมคือพระเจ้าของโลกใหม่.....   ผมเชื่ออย่างเต็มหัวใจไปกับไอ้เสียงที่อยู่ในหัว   โลกที่ผมเห็นด้วยตา  มันไม่ใช่เรื่องจริง   มันเป็นแค่โลกสมมุติ   ทุกคนเค้ารู้กันหมด  ว่าผมคือพระเจ้า  แต่ที่ทุกคนทำเป็นไม่รู้เรื่อง  ก็เพราะนั่นเป็นการทดสอบใง  .....ใช่แล้ว  อีกไม่นาน ผมก็จะได้เป็นพระเจ้าของโลกใหม่แล้ว   อาห์.....ผมตื่นเต้นจัง   อยากจะให้ถึงวันนั้นเร็วๆ   ช่วงนี้  วันทั้งวันเมื่อไปชนของเสร็จผมจะเก็บตัวอยู่แต่ในห้อง    นั่งพูดอยู่คนเดียวในสายตาคนอื่น  แต่ในหัวผมนั้น  ผมกำลังคุยกับดาราสาวๆ  น่ารักๆ หลายคน  ที่แต่ละคนต่างก็คอยเป็นกำลังใจให้ผมกันทั้งนั้น .........   มีความสุขจัง  มีความสุขจัง  ผมนั่งยิ้มนั่งพูดอยู่คนเดียวอยู่อย่างนั้น......  แต่พอพี่ต๋อมกลับมา  ผมก็จะรีบเข้านอน  แล้วแอบคุยกับเสียงสาวๆในหัวต่อ   แต่แหม...อีพี่ตัวปลอมของผมเนี่ยมันน่าโมโหจริงๆ  ไม่รู้จะบ่นอะไรนักหนา  แค่ห้องมีกลิ่นแปลกๆหน่อยก็เริ่มเอ็ดอีกแล้ว........(  ช่วงนี้  ผมเอายาบ้าเข้าเสพในห้องบ่อยซะด้วยสิ  เอ....แต่ผมว่า  ผมก็พยามกลบกลิ่นเรียบร้อยหมดแล้วนะ...)
แต่ถึงเสียงในหัวจะบอกให้ฆ่ามันอย่างไร  ผมก็ไม่เอาด้วยหรอก  เสียงในหัวบอกว่า พี่ต๋อมตัวปลอม  มันต้องการจะเป็นพระเจ้าของโลกใหม่เสียเอง   มันก็เลยพาลหาเรื่องผมต่างๆนาๆ.....   แต่ถึงเค้าจะเป็นตัวปลอม  หน้าตาเค้าก็ยังเป็นพี่สาวผมนี่  จะให้ผมทำร้ายเค้าได้ยังใง....ไม่มีทางหรอก...........
             ..............  “    คุณมด.....ขอเวลาสักครู่ได้ใหม......”   เสียงผู้ชายในหัวดังขึ้นขัดจังหวะ  ในขณะที่ผมกำลังคุยกับเสียงของบรรดาดาราสาวๆอยู่อย่างออกรส    อ้าว....คุณน่ะเอง  เออ....ว่าแต่คุณชื่ออะไรเนี่ย  คุยกันมาตั้งนาน  ยังไม่รู้จักชื่อเลย......  ผมย้อนถามเสียงของผู้ชายคนนั้น   นั่นสินะ   ผมยังไม่รู้จักเค้าเลยว่าเค้าเป็นใคร    แต่ดูเหมือนเค้าไม่ต้องการเปิดเผยตัวสักเท่าใหร่   บอกผมว่าอยากจะเรียกเค้าว่าอะไรก็เรียกก็แล้วกัน  ผมก็เลยขอเรียกเค้าว่า  ด๊อกเตอร์ ก็แล้วกัน  ก็เค้าบอกว่าเค้ากำลังทำการทดลองเกี่ยวกับตัวผม  เค้าก็น่าจะเป็นถึงขั้นด๊อกเตอร์แล้วนะ.......เอ้า....มีอะไรหรือครับ  ด๊อกเตอร์......  ผมถามเค้ากลับไป  ......... “    คุณยังจำวิว   แฟนคนแรกของคุณได้ใหม.....”    .......วิวเหรอ  จำได้สิ   คนรักเก่าของผมทั้งคน........  “   ผมมีข่าวที่ไม่สู้ดีนัก  มาบอก  ตอนนี้  วิวกำลังป่วยหนักและอาจจะมีชีวิตอีกไม่นาน.......”    อะไรนะ....วิวเป็นอะไร.......ผมย้อนถามด้วยใจที่เริ่มตื่นตระหนกเล็กน้อย.......   “  วิวเป็นเอดส์......!!....”
comment69:.........วะ...  ว่าใงนะ......ผมไม่อยากจะเชื่อสิ่งที่ผมได้ยิน   มันเป็นไปได้ยังใงกัน......  “   หลังจากที่วิวเลิกกับคุณ  เค้าก็ได้คบกับแฟนคนใหม่   แต่แฟนคนนี้ของวิว  เค้าเป็นคนเจ้าชู้   เค้ายุ่งกับผู้หญิงไม่เลือกหน้า  จนติดเอดส์   และผลสุดท้าย วิวก็ติดโรคเอดส์จากเค้า  ผู้ชายคนนั้นเสียชีวิตไปแล้ว   ส่วนวิวก็ป่วยหนักอยู่ในระยะสุดท้าย  เวลาของเธอเหลือน้อยเต็มที  แต่ก่อนตาย  เธออยากจะเจอกับคุณอีกสักครั้ง........”   ด๊อกเตอร์เล่าให้ผมฟัง   ส่วนผมน่ะเหรอ  ตอนนี้   ร้องให้เป็นตุ่มตาแตกไปแล้ว  ผมสงสารวิว  ทำไมวิวต้องเจอเรื่องร้ายๆอย่างนี้ด้วย  ผมใจหาย เมื่อรู้ว่าคนที่เรารัก  กำลังจะจากโลกนี้ไป............   วิวอยู่ที่ใหน.....  ผมย้อนถามด๊อกเตอร์ด้วยเสียงอันสั่นเครือ    “   จริงๆ เราก็ไม่อยากให้คุณพบกับเธอนัก   แต่เรารู้  ว่าคุณก็ยังรักวิวอยู่ไม่น้อย   เอาเถอะ   เราจะบอกที่อยู่ของวิวให้.......  วิวอยู่ที่เมืองทองธานี....  คุณนั่งรถแท๊กซี่ไป  แล้วแท๊กซี่จะพาคุณไปพบกับวิวเอง.........”    ........ผมยกมือปาดน้ำตา  ก่อนที่จะลุกไปล้างหน้าล้างตา  เอาเงินติดตัวไปนิดหน่อยก่อนที่จะเปิดประตูออกไปจากห้อง   เดินไปที่ป้ายรถเมล์หน้าโรงพยาบาล    สักพักก็มีแท๊กซี่ขับมาจอดริมฟุตบาทด้านหน้าผมโดยที่ผมยังไม่ได้กวักมือเรียก    คงเป็นคันนี้กระมัง  ที่ด๊อกเตอร์ส่งมา   ผมเปิดประตูรถก้าวขึ้นไป บอกจุดหมายที่จะไป  ไปเมืองทองธานี   แท๊กซี่พยักหน้าก่อนที่จะขับรถออกไป.........
  ..........ระหว่างทาง  ผมนั่งเงียบโดยไม่พูดไม่จา  ในใจพลันหวลคิดถึงสมัยที่ผมเคยอยู่กับวิว  สมัยที่เรายังรักกันอยู่  ภาพเหล่านั้นใหลมาเป็นฉากๆ   ทำไมนะ  ทำไมต้องเป็นวิวด้วย  ผมเริ่มกลั้นน้ำตาไม่อยู่อีกแล้ว  ไม่สนใจว่าแท๊กซี่จะคิดกับผมอย่างไร   เค้าคงรู้  ว่าผมเป็นพระเจ้าของโลกใหม่    เค้าจึงแอบมองผมทางกระจกหน้ารถอยู่บ่อยๆ  แต่ก็ไม่ได้พูดอะไร........        รถแท๊กซี่ขับพาผมมาถึงเมืองทองธานี  แต่สถานที่มันอยู่ตรงใหนล่ะ   เมืองทองมันเล็กซะที่ใหนกัน   สักพักแท๊กซี่ก็บอกผมว่า  ถึงเมืองทองแล้วครับ  เออ.....ผมรู้แล้ว  แต่ผมจะต้องลงที่ใหนล่ะ  ผมคิดในใจ  ก่อนที่สักพักแท๊กซี่จะพาผม  วนรถมาจอดตรงลานโล่งแห่งหนึ่ง  ที่อยู่เลยทางเลี้ยวผ่านหน้าอิมแพ็ค มานิดเดียว  เป็นลานปูนกว้างยกระดับขึ้นมาจากพื้นนิดหน่อย    ผมจ่ายค่าแท๊กซี่  ก่อนที่จะลงไปยืนรอ ที่พื้นปูนตรงนั้น........แท๊กซี่ขับรถออกไปแล้ว....   ใหนล่ะ   วิวอยู่ใหน  ผมถามด๊อกเตอร์ในหัว.....  ไม่มีเสียงตอบ   ผมจึงล้มตัวลงนั่งที่พื้นปูนตรงนั้น  รถหลายคันขับผ่านหน้าผม   หลายคันที่หันมามองดูผม  เค้าคงอยากเห็นพระเจ้าองค์ใหม่กันล่ะมั๊ง   แต่เค้าคงจะแปลกใจว่าทำไม  ผมถึงได้โทรมเสียเหลือเกิน  เค้าถึงได้พากันชี้มือชี้ไม้มาที่ผม    แต่ผมไม่สนใจหรอก  ผมยังคงนั่งรอการติดต่อกับด๊อกเตอร์   เวลาผ่านไปพักใหญ่  ตอนนี้  ฟ้ามืดลงแล้ว  แต่ผมก็ยังคงนั่งคอยอยู่อย่างนั้น......  แต่ก่อนที่ผมจะเริ่มหงุดหงิดมากไปกว่านี้  ........... “    คุณมด......  ต้องขออภัยด้วย  มันมีเหตุขัดข้องบางประการ  ตอนนี้  วิวคงไม่สามารถไปพบกับคุณได้แล้ว  เธออาการแย่มาก  แต่ตอนนี้  เราพาเธอมาที่นี่แล้ว  เธอต้องการอยากจะคุยกับคุณ.......”   เสียงของด๊อกเตอร์ดังเข้ามาในหัวผม.......  “    มด.....นี่วิวนะ......”    ถึงน้ำเสียงจะแหบพร่า  แต่ผมจำได้  ว่านั่นเป็นเสียงของวิว......วิวเป็นใงบ้าง......ผมเริ่มพูดโต้ตอบกับเสียงของวิวในหัว   แต่ในสายตาของคนที่ขับรถผ่านไป  เค้าจะเห็นผู้ชายคนหนึ่งนั่งพูดอยู่คนเดียวท่ามกลางความมืด บนลานปูนโล่ง..........   “    วิวขอโทษทุกอย่างที่ผ่านมา  ที่เคยทำให้มดเสียใจ  แต่วิวขออะไรอย่างนึง  มดอย่าโกรธวินะ  ถ้าวิวไม่อยู่แล้ว  มดคิดถึงวิวบ้างนะ  คิดถึงลูกของเราด้วย......”  วิวพูด  ก่อนที่ผมจะได้ยินเสียงไอค่อกๆแค่กๆดังมาจากในหัว   ......  วิว.... ถ้าไม่สบาย  วิวไม่ต้องฝืนพูดก็ได้  เดี๋ยวอาการจะแย่ไปกว่านี้   ผมพยามทัดทานวิวไว้ด้วยความเป็นห่วง    ใจคอผมเริ่มไม่ค่อยดีแล้ว  วิวกำลังแย่    ..........  “   วิวอยากให้มดรู้ว่าวิวรักมดเสมอนะ  ถ้าชาติหน้ามีจริง  เราคงได้เกิดมาเป็นคู่กันอีกนะ......วิว.....วิว......!!!.......”    เสียงวิวกระท่อนกระแท่น  ก่อนที่จะขาดหายไป    ......วิว.....วิว......ได้ยินมั๊ย.....  วิวเป็นอะไร   ทำไมไม่พูด.......  ผมร้องถามเสียงวิวที่อยู่ในหัว   แต่ในสายตาของคนที่ขับรถผ่านไป   เค้ากำลังมองผู้ชายคนหนึ่ง  ผุดลุกผุดนั่งพูดอยู่คนเดียว  เหมือนคนบ้า    แต่ในตอนนั้น  ผมไม่แคร์สายตาใครทั้งนั้น  ร้องโหวกเหวกโวยวายตะโกนเรียกวิวอยู่อย่างนั้น.........  “    คุณมด  ขอแสดงความเสียใจด้วยครับ   วิวพึ่งสิ้นลมไปเมื่อกี้นี้ครับ  ผมเสียใจด้วย.....”     ทันที  ที่ผมได้ยินเสียงตอบกลับมาจากด๊อกเตอร์   เท่านั้นแหละ  ผมก็ปล่อยโฮออกมาอย่างไม่อายใคร   ร้องห่มร้องให้จนตัวโยน  .....วิว.......วิวตายแล้ว........   ไม่จริง  มันไม่ใช่เรื่องจริง.............  (   ก็มันไม่ใช่เรื่องจริงจริงๆนั่นแหละ   เพิ่งจะรู้ตัวเรอะ.....)   .........ผมนั่งร้องให้อยู่นาน  ร้องจนไม่มีน้ำตาจะใหล  จนกระทั่งเหนื่อย   เมื่อตั้งสติได้  ผมก็ติดต่อกับด๊อกเตอร์อีกครั้ง   ..........  ด๊อกเตอร์   ศพวิวอยู่ที่ใหน  ผมอยากเห็นวิวเป็นครั้งสุดท้าย.......    ผมอ้อนวอนขอ  ....... “   เสียใจครับ  คุณมด   วิวขอร้องกับผมไว้แล้ว  ว่าอย่าให้คุณเห็นเธอ  เพราะในตอนนี้   สภาพเธอไม่ค่อยจะน่าดูสักเท่าใหร่   และที่สำคัญ  มันเป็นการป้องกันการติดเชื้อจากวิว ไปด้วยในตัว  มันคงเป็นการไม่ดีนัก  หากคุณจะพบเธอ.........”     ผมนั่งเงียบ  นี่ขนาดวิวตาย  ผมยังไม่มีโอกาสได้เห็นหน้าเธอเป็นครั้งสุดท้ายเลย.........  “   จำแต่ภาพดีดีของคุณกับวิวไว้ดีกว่าครับ  ผมหวังว่าคุณคงจะทำใจได้  ในไม่ช้า......”    เสียง    ด๊อกเตอร์พูด   ก่อนที่เสียงทั้งหมดในหัวผมจะเงียบไป........   ผมนั่งนิ่งอยู่อย่างนั้น  นั่งทบทวนวันเวลาที่ดี  ที่เคยอยู่ด้วยกัน   คนเราก็แปลกนะ  เวลาที่เค้ายังอยู่  เรากลับไม่เห็นค่า ไม่สนใจ  จนกระทั่งเสียเค้าไปนั่นแหละ  ถึงจะพึ่งมารู้  ว่าเค้าคนนั้นสำคัญแค่ใหน   จะมาเรียกร้องขอชดใช้ยังใง   มันก็สายไปแล้ว.........   เมื่อสติผมเริ่มดีขึ้น  ผมจึงลุกขึ้นอย่างอ่อนระโหยโรยแรง   ความอ่อนล้าทางใจ  มีผลให้เกิดความอ่อนล้าทางกายยิ่งนัก  ผมในสภาพที่หน้าตามอมแมมเต็มไปด้วยคราบน้ำตา  เดินโซซัดโซเซอย่างไม่มีจุดหมาย   ก่อนที่จะพบแท๊กซี่คันหนึ่งจอดรอรับผู้โดยสารอยู่  ผมจึงเปิดประตู  ก้าวขึ้นไปนั่ง  ก่อนจะบอกจุดหมายปลายทางที่จะไป  ที่โรงพยาบาลศรีธัญญา    ท่าทางแท๊กซี่ดูจะตื่นเต้นดีใจที่ได้พบกับพระเจ้าของโลกใหม่....   ท่าทางเค้ากระสับกระส่ายเหลือเกิน  เห็นเค้าเหลียวมองดูผมทางกระจกหลังอยู่บ่อยๆ.......   คงจะศรัทธาเราสินะ......(   ไปนั่น.....  เค้ากลัวต่างหากโว๊ย  คนบ้า นั่งรถไปโรงพยาบาลบ้า เป็นใครก็ต้องหวั่นๆกันบ้างล่ะวะ......) ...........ไม่นานนัก  แท๊กซี่ก็พาผมมาถึงหน้าอพารท์เม็นท์พี่ต๋อมด้วยท่าทางที่โล่งใจเป็นยิ่งนัก.......   ผมไม่มีเงินเหลือติดตัวเลยในตอนนี้   แต่โชคดี  แม่ผมกลับมาแล้ว  กำลังนั่งกินเหล้าอยู่กับพี่ป้าน้าอาอยู่ที่ร้านค้าหน้าอพารท์เม็นท์   ผมจึงบอกให้แท๊กซี่รอผมสักครู่   ก่อนที่จะเดินไปบอกให้แม่มาจ่ายค่าแท๊กซี่ให้ผมด้วย  ก่อนที่จะเดินกลับเข้ามาในห้อง  โดยไม่สนใจเสียงแม่ที่เอ็ดตะโรผมตามมาอยู่ข้างหลัง    แม่โกรธที่ผมไปใหนมาใหนตอนกลางคืน   ประมาณว่ามันอันตรายประมาณนั้น  แม่แกกลัวผมจะเป็นอะไรไป   ก่อนที่จะเดินไปจ่ายค่าแท๊กซี่ให้ผม  แล้วกลับไปนั่งกินเหล้าต่อ.......   ผมกลับเข้าห้องมากินยาของโรงพยาบาล   ก่อนที่จะปูที่นอน ล้มตัวลงนอนโดยไม่สนใจสายตาพี่ต๋อมที่นั่งดูทีวีอยู่.......   คืนนั้น   ผมนอนร้องให้ทั้งคืน  ผมอดคิดถึงวิวไม่ได้  ผมได้แต่ภาวนาว่าขอให้วิวหลับให้สบาย  และเป็นสุขอยู่ในสัมปรายภพด้วยเถิด  อย่าให้วิวต้องทุกข์ทรมานอีกเลย   เอาเถอะ  ยังใง  ยังใง  ไม่ช้าก็เร็ว  มนุษย์ทุกผู้คนไม่ว่าจะยากดีมีจน  ทุกคนมันก็ต้องตายกันทั้งนั้น    วันนี้  วิวแค่เพียงไปรอผมอยู่ ณ ที่ที่ใหม่  แล้วซักวัน  ผมก็คงได้ไปพบกับวิวเองนั่นแหละ   เมื่อเวลาของผมหมดลง   ลาก่อนนะวิว   วันนึง  เราคงได้พบกัน........
            ....................ท่านผู้อ่านครับ    อ่านมาถึงตรงนี้แล้ว  รู้สึกอย่างไรกันบ้าง  มันสนุก  มันเว่อร์  หรือว่ามันเป็นไปไม่ได้   ห่วยแตก หรือว่าเป็นเรื่องที่ผมเมคขึ้นมา   ฯลฯ........   สุดแล้วแต่ใจท่านจะคิดเถอะ   แต่สำหรับผม  ทุกเรื่องที่เล่ามาถึงตรงนี้  มันเป็นเรื่องที่ผมได้พบ  และประสบขึ้นมากับตัวเองจริงๆ และเกิดขึ้นจริงๆ ในทุกเรื่องที่ผมเล่า  หลายๆคนที่ผมเอ่ยถึงในเรื่องนี้ ถึงแม้ผมจะใช้ชื่อของเค้าเป็นนามสมมุติ   แต่ทุกคนน่าจะจำได้ ถึงวีรกรรมของผมที่เคยก่อไว้กับพวกเค้า  ........อะไรนะ.......   จะจบแล้วเหรอ........หลายคนคงทำท่าดีใจ  ที่จะได้ไม่ต้องทนอ่านอีก  แต่ขอบอกว่า   ฝันไปเถอะย่ะ.....   เรื่องแค่นี้  มันยังน้อยไปกับสิ่งที่ผมได้สัมผัสมากับยาบ้า........เปล่าครับ   มันยังไม่จบ   เพียงแต่   ผมอยากจะให้คุณรีแล็กซ์ซักหน่อย    หิวใหม....ไปหาอะไรกินก่อนดีใหม   กินน้ำเย็นๆสักแก้ว  หรือจิบกาแฟซักหน่อย   ใครจะเข้าห้องน้ำก็เชิญตามสบายนะ  เอาที่คั่นหนังสือรองไว้ก่อนก็ได้    เดี๋ยวค่อยมาอ่านต่อ   ไม่ต้องรีบ  เพราะเรื่องของผมตอนนี้  เริ่มฉายมาได้ถึงตอนกลางเรื่องปลายๆแล้ว   เดี๋ยวก็จบแล้ว   เพียงแต่.....  ก่อนที่ผมจะเล่าเรื่องต่อไป   ผมขออนุญาติถามตัวเองดูสักหน่อย   ว่าผมควรจะเล่าดีหรือไม่    เพราะเรื่องที่ผมจะเล่าต่อ   มันค่อนข้างจะเกินขอบเขตมากไป  แต่......  มันเป็นเรื่องจริงที่เกิดขึ้นกับผมจริงๆนะ!!!........   ผมควรจะเล่าต่อเพื่อเป็นอุทาหรณ์ แล้วเสี่ยงต่อการติดคุก  หรือข้ามเหตุการณ์ตรงนี้ไปโดยไม่พูดถึงดี  ......แต่นี่คือเหตุการณ์สำคัญที่เกี่ยวข้องกับความเป็นความตายและเป็นสิ่งที่ผมอยากให้ทุกท่านได้รู้   ว่ายาบ้ามันมีฤทธิ์ได้ถึงขนาดใหน    แต่ถ้าหนึ่งชีวิตที่ได้เกิดมาครั้งนึงในชาตินี้  นี่อาจจะเป็นสิ่งเดียวที่ผมพอจะทำประโยชน์  เพื่อตอบแทนแผ่นดินเกิดกับเค้าได้บ้าง.........ฟู่ว....เอาเถิด ผมตัดสินใจแล้ว  ถ้าสิ่งที่ผมเล่ามันมีประโยชน์ต่อบรรดาลูกหลานของเรา  รวมทั้งพี่น้องทั้งหลายที่ยังตกอยู่ในวังวนของยาเสพติดอยู่บ้าง  ผมก็จะเล่าให้ฟัง  และผมขอยืนยันว่าผมมีเพียงแต่เจตนารมย์อันบริสุทธิ์อย่างแท้จริง   มิได้มีเจตนาอื่นใดนอกจากถ่ายทอดประสบการณ์ที่ผมประสบและได้รับรู้มาเท่านั้นจริงๆ......แต่เพื่อความเหมาะสม  ผมขออนุญาตสมมุติถึงสถานที่ที่ผมเกือบจะเอาชีวิตไปทิ้งจริงๆ ให้เป็นที่ที่ไม่ได้มีอยู่ในแผนที่ประเทศไทย  เอาเป็นที่ใหนดีล่ะ  เอาเป็นว่าที่นี่ก็แล้วกัน  ผมขอเรียกชื่อที่เรียกแทนสถานที่แห่งนั้นว่า.....  “  ทัชมาฮาล ....!!....”  ก็แล้วกัน......
comment69-1:ดีแล้วครับ เล่าเพื่อเป็นวิทยาทานกับน้องๆวัยรุ่น ว่ายาเสพติดมันมีผลยังไง มันเลวร้ายขนาดไหน

แต่ไม่รู้เด็กมันจะอ่านกันรึเปล่านะ
ยาวๆแบบนี้ แถมไม่มีดราม่า ฟินๆ จิ้นๆ 18+ วัยรุ่นสมัยนี้มันไม่ค่อยจะสนใจอ่าน.....
comment69-2:....5555 ใช่ครับ  ยาวมาก  สมัยนี่เด็กรุ่นใหม่เค้าอ่านแค่หัวข้อไม่กี่คำเท่านั้นล่ะคับ   แต่ไม่เป็นไร  อย่างน้อย ซัก1000 คน  มีคนได้อ่าน ได้รู้ และได้เข้าใจกับมันอย่างถ่องแท้ซัก 1 คน  ผมก็ถือว่าผมมีความสุขแล้วล่ะคับ....  อยากให้รู้ได้โดยที่ไม่ต้องเอาชีวิตไปแลก  เสพสัมผัสมัน โดยที่ไม่ไปทดลองเสพจริงๆ   จะได้เข้าใจ และช่วยกันดึงน้องๆที่หลงผิดให้กลับมายืนในสังคมได้อีกครั้งครับ  สิ่งที่ยากที่สุดไม่ใช่การเลิกยา  แต่ยากที่สุดคือการกลับมามีที่ยืนให้ได้ในสังคมอีกครั้งครับ....  น่าเสียดาย  น้องๆหลายคนที่เคยพบ  หลายคน อยากเลิกเสพนะคับ  แต่สังคมไม่ให้โอกาส  ตราหน้าเค้าว่าไอ้ขี้ยาไปแล้ว   สุดท้ายเค้าก็ต้องหวนกลับมาเสพเหมือนเดิม  ก้าวที่ก้าวพลาดไปยากที่จะก้าวกลับมาก้าวได้ใหม่จริงๆคับ   เลยเขียนเตือนกันไว้ก่อนเลย  จะได้ไม่มีใครหลงทางอีกเนอะ...   ขอบคุณคุณกะฑาด้วยนะคับ  ที่ยังติดตามกันเสมอมา  นับถือใจเลยคับ   คุณสุดยอดจิงๆที่อ่านแล้วไม่หลับคาหน้าคอม  55555  ยาวขนาดนี้  ไม่ตาลายนี่ ผมซูฮกให้เลยคับ 5555   .....ว่าแล้วก็  ไปกันต่อเลยคับผม.......
comment70:....บทต่อไป เข้าสู่บทที่ยี่สิบ - คำตอบของทหาร  .....    กันแล้วครับ   อีกหนึ่งเหตุการณ์ที่ผมจำได้ไม่มีวันลืม  อีกสองสามวัน เจอกันใหม่นะคับ  ขอบคุณที่แวะมาเยี่ยมเยียนกันนะคับผม....
comment71:บทที่ยี่สิบ – คำตอบของทหาร....?
 ......( ขอย้ำอีกครั้งนะครับ   ว่าผมขออนุญาตสมมุติถึงสถานที่ที่ผมกล่าวถึงในบทนี้ว่า “ ทัชมาฮาล” ซึ่งเป็นสถานที่ที่ไม่ได้มีอยู่ในแผนที่ประเทศไทยแต่อย่างใด...   )
................หลังจากที่  ผมได้รับรู้เรื่องที่วิวตาย จากเสียงในหัว   ตั้งแต่นั้น  อะไรๆ   มันก็เริ่มแย่ขึ้นไปใหญ่   ผมเริ่มกลายเป็นคนซึมเศร้า และมักเก็บตัวอยู่ในห้องคนเดียว   ความเสียใจจากการที่เราเสียคนที่เรารัก  มันทำให้ผมเริ่มจะไร้ซึ่งสติที่จะควบคุมตัวเองเข้าไปใหญ่    ในตอนนั้น  ไม่ว่าเสียงจากในหัวของผมจะพูดอย่างไร   ผมก็จะเชื่ออย่างปักใจ  และเริ่มจะรู้สึกเป็นปฏิปักษ์กับสิ่งที่เกิดขึ้นจริง......     ผมจะไม่เชื่อในสิ่งที่ผมเห็น  แต่ผมเลือกที่จะเชื่อเสียงที่อยู่ในหัว  และเริ่มปฏิเสฐการมีตัวตนในชีวิตจริงของผม  ผมเชื่อว่าโลกที่ผมอยู่นี้  มันเป็นโลกไซเบอร์  ที่คอมพิวเตอร์ป้อนข้อมูลเข้าสู่สมองของผม   ส่วนตัวจริงของผม  มันอยู่ ณ  ที่ใดที่หนึ่ง   แต่ไม่ใช่ที่โลกนี้    ที่นี่  ทุกอย่างล้วนเป็นสิ่งสมมุติทั้งสิ้น......(   โถ.....พ่อคุณ.....  เพี๊ยนไปซะแล้ว......)  พักหลังๆ   ผมจึงไม่ค่อยจะสนใจแม่กับพี่ต๋อมเท่าใหร่  บางครั้ง แม่ถามอะไร  ผมก็ทำเป็นหูทวนลมไปซะงั้น   ผมไม่สนใจที่พี่ต๋อมจะเห็นผมพูดคนเดียวอยู่บ่อยๆ    แต่ผมจะคอยฟังแต่เสียงของแม่กับพี่ต๋อมที่อยู่ในหัว    รวมทั้งบรรดาคนดังทั้งหลาย  ที่แวะเวียนเข้ามาปลอบใจ  ซึ่งถึงแม้มันจะเป็นแค่เสียง  แต่มันก็พอจะทำให้ผมคลายความเศร้าลงไปได้บ้าง.........  ผมยังคงเก็บตัวอยู่อย่างนี้   จนกระทั่ง  วันหนึ่ง   เสียงที่ผมคุ้นเคยก็ดังขึ้น.............  “  เป็นอย่างไรบ้าง   คุณมด  คุณรู้สึกดีขึ้นบ้างหรือยัง.....”    ....เสียงของด๊อกเตอร์นั่นเอง   ผมยิ้มแห้งๆ  แทนคำตอบ   ไม่มีคำพูดใดที่เอื้อนเอ่ยออกจากปาก..........   “    ผมทราบดี   ว่าคุณคงยังเสียใจไม่หาย  แต่ยังมีสิ่งหนึ่ง  ที่คุณจะพอทำได้เพื่อวิว........”   หา......ว่าใงนะ.......  ผมกะจะย้อนถามด๊อกเตอร์   แต่บังเอิญมีเสียงๆหนึ่งดังขึ้นก่อน........  “   เอ่อ.......สวัสดีครับ  คุณมด  ผมมีความยินดีที่ได้พบกับพระเจ้าของโลกใหม่  ผม.....ทักษิณ  ชินวัตร  นายกรัฐมนตรีครับ.....”    ( ในตอนนั้น  พรรคไทยรักไทยของพณฯท่านทักษิณ   ชินวัตร์  เพิ่งชนะการเลือกตั้งและเข้ามาเป็นฝ่ายรัฐบาลในสมัยแรก.......)     .......!!??......   ผมนั่งอึ้งกิมกี่อยู่พักใหญ่   จนเสียงของด๊อกเตอร์เรียกผมนั่นแหละ  ผมถึงหายเหวอ  และตั้งใจฟังเสียงของนายกรัฐมนตรี   พณฯท่าน ทักษิณ ต่อ.....   “   ........ผมขอแสดงความเสียใจ  ต่อการจากไปของแฟนเก่าของคุณด้วย.....  และนี่ก็เป็นเหตุผลที่ผมต้องเข้ามาคุยกับคุณ......”    ท่านเว้นหายใจอยู่พักนึง  เหมือนให้ผมเก๊ทอะไรบ้าง  แต่หลังจากที่ดูแล้วไม่เห็นว่าผมจะเข้าใจอะไรเลย  ท่านจึงพูดต่อ........  “  ตอนนี้  ปัญหาเกี่ยวกับโรคเอดส์  เป็นปัญหาใหญ่ระดับโลก  นับวัน จะมีผู้ป่วยที่เพิ่มขึ้นมากทุกปี   ถึงแม้ทั่วโลกจะพยายามคิดค้นทดลองยารักษาโรคเอดส์  แต่ก็ไม่เป็นผล  ยังไม่มียาใดที่จะรักษาโรคนี้ได้   คุณคงได้รู้ซึ้งถึงความร้ายกาจของโรคเอดส์  ที่คร่าชีวิตผู้คนนับล้าน  ซึ่งรวมถึงแฟนเก่าของคุณด้วย.........”    ผมนั่งฟังอย่างตั้งใจ  อยู่ในท่าพับเพียบตั้งแต่เมื่อใหร่ไม่รู้ตัว  จะไม่ให้ทำตัวเรียบร้อยได้อย่างไร  นี่ผมกำลังคุยอยู่กับผู้นำของประเทศอยู่เชียวนะ....     “  และนี่คือบททดสอบสุดท้ายสู่การเป็นพระเจ้าของโลกใหม่.......”    ท่านเว้นหายใจ  ก่อนที่จะพูดด้วยเสียงหนักแน่น.... “......  คุณต้องคิดค้นยารักษาโรคเอดส์.......!!.........”     หา........อะไรนะ.....โรคเอดส์เนี่ยนะ....  จะบ้าเหรอ  ผมไม่ได้เรียนหมอมาจากใหน   เรียนก็จบแค่ ม. 3  จบ ม.6 ได้ก็เพราะสอบเทียบเอา   ปัญญาก็มีอยู่เท่านี้   ขนาดหมอเก่งๆ  ทั้งโลกเค้ายังคิดค้นกันไม่ได้เลย   แล้วผมจะคิดได้เรอะ.....  ผมนึกในใจ   โดยลืมไปว่า ด๊อกเตอร์เคยบอกว่าทางเค้ามีเครื่องอ่านความคิดของผมอยู่........  “  .......ใช่...  ผมรู้ว่ามันยาก  แต่ถ้าคุณจะเป็นพระเจ้าของโลกใหม่ได้   คุณก็ต้องผ่านบททดสอบสุดท้ายนี้ไปให้ได้   เพราะคนทั้งโลกก็คอยเอาใจช่วยคุณอยู่   และผมก็เชื่อว่าคุณต้องทำได้.......ขอให้โชคดีนะครับ   เพื่อโลก  เพื่อมวลมนุษย์ทุกคน  และการเป็นพระเจ้าของโลกใหม่.......”................
             ...............เสียงของด๊อกเตอร์  กับเสียงของพณฯท่านนายกฯเงียบไปแล้ว   ทิ้งให้ผมนั่งเหวอรับประทานอยู่อย่างนั้น   ไม่มีทาง   จะเป็นไปได้ยังใง  ผมไม่ได้มีความรู้เรื่องยารักษาโรคเลยสักนิด   อย่างมากก็แค่ยาพาราเซตตามอล  กับเท็นโซพลาสที่พอจะรู้จักอยู่บ้าง   แล้วผมจะหาทางรักษาได้ยังใง  ไม่ล่ะ  ถึงมันจะเป็นบททดสอบสุดท้าย  ผมก็ไม่เอาด้วยหรอก   มันยากเกินไป ..........................
         ...............คืนนั้น   ผมนอนหลับเร็ว  อาจจะเป็นเพราะเพลียจากการนั่งคุยกับนายกฯ  รวมถึงฤทธิ์ของยาที่หมอสั่งมาให้  การหลับทั้งที่สมองยังไม่หลับ  มันทำให้ผมฝัน.....  ในฝัน  ผมเห็นวิวในสภาพที่ผอมจนเหลือแต่กระดูก  ผมร่วงลงมาจนแทบหมดหัว  ไม่มีเค้าของความสวยในช่วงที่อยู่กับผมเหลืออยู่เลย   วิวร้องไห้กับผม  บอกให้ผมช่วยรักษาวิวด้วย   ผมอยากจะส่ายหน้าปฏิเสฐ  แต่เมื่อมองไปรอบๆ  ผมเห็นคนเป็นหมื่นเป็นแสนนอนผอมแห้งรอคอยความตายอยู่อย่างน่าเวทนา  มันทำให้ผมพูดไม่ออก  ในฝัน ผมอยากจะเป็นเทวดาเหลือเกิน  ถ้าเป็นเทวดา  ผมคงเสกให้พวกเค้าหายได้   แต่ผมไม่ใช่เทวดา  ถึงแม้จะเป็นความฝัน  แต่ผมก็ยังไม่สามารถบังคับความฝันให้เป็นไปตามที่ผมต้องการได้เลย   สักพักหนึ่ง  ภาพของวิวและทุกคนก็หายไป  ก่อนที่จะเหลือผมลอยเคว้งอยู่บนอากาศ  ก่อนที่จะร่วงลงมาด้วยความเร็วสูง  เหมือนผมตกจากที่สูงอย่างใงอย่างงั้นเลย   ผมพยามจะตื่น  แต่พยามเท่าใหร่  มันก็ไม่ตื่นซักที  มันเหมือนผมกำลังจะกระเด็นออกจากแรงดึงดูดของโลกเลย  ผมบังคับตัวเองไม่ได้.......ฝืน   ผมพยามฝืนมันอยู่นาน  จนในที่สุด........   ภาพเหมือนหนังเรื่องเดิมเอามาฉายซ้ำ   ผมสะดุ้งตื่นขึ้นมา  เหงื่อใหลเต็มหน้า  นั่งหอบเป็นหมาเหนื่อยอยู่สักพัก.....   ก่อนที่จะนั่งคิดอะไรบางอย่าง   ภาพที่ผมเห็นวิวในฝันยังติดตาผมอยู่   ผมรู้ว่าถึงตอนนี้ผมก็ช่วยให้วิวฟื้นคืนมาไม่ได้   แต่ถ้าช่วยให้คนที่ยังมีชีวิตอยู่ได้มีความหวังกับเค้าบ้าง  อย่างน้อย  ผมน่าจะทำถึงแม้มันจะเป็นไปไม่ได้  แต่มันน่าจะดีกว่าเป็นไปไม่ได้เพราะไม่ได้ทำ..........เอาวะ...............
            .................ควันสีขาวหม่นลอยฟุ้งเต็มห้องน้ำ พักหลังผมมักจะเอายาบ้ามาเสพในห้องน้ำ  กลิ่นมันจะได้ไม่อับอยู่ในห้องมากนัก  ผมโช๊คยาขาสุดท้ายเข้าไปเต็มปอดก่อนที่จะเก็บหลักฐานทุกอย่างทิ้งไป  ไม่ให้แม่กับพี่ต๋อมในชีวิตจริงจับได้  ถึงแม้เสียงแม่กับพี่ต๋อมในหัว  จะบอกว่าไม่เป็นไรก็เถอะ....     ก่อนที่จะเริ่มต้นคิดยารักษาโรคเอดส์  (  ตามแบบฉบับคนบ้าน่ะ.....เฮ้อ.....กูหนอกู   ตอนนั้น บ้าไปถึงขนาดนี้ได้ยังใงนะ.....ใครรู้เข้า....อายเค้าตาย....)    ไม่รู้ว่าผมเอาทฤษฎีอะไรมาคิด  แต่ในตอนนั้น  ไม่รู้ทำไมหัวผมมันถึงปะติดปะต่อได้ถึงขนาดนี้   ผมเริ่มจากการเอาตัวอักษรในภาษาอังกฤษที่เขียนว่า เอดส์ (  AIDS  ) ขึ้นมาเป็นโจทย์  ก่อนจะตีความแต่ละตัว........(   เอ่อ.....สมมุติว่าคุณที่อ่านหนังสือของผมอยู่ในตอนนี้  ท่านที่เป็นผู้รู้  หรือเป็นหมอ  นักวิชาการ  หรือเป็นนักวิทยาศาสตร์  ถ้ามีใครหลงซื้อหนังสือของผมมาอ่านบ้าง   เอ่อ.......ถ้าเป็นไปได้  ก็อ่านข้ามตอนนี้ไปเลยก็ได้ครับ  แหะ ๆๆ  ไม่อยากให้เห็นทฤษฎีปัญญาอ่อนของผมเท่าใหร่น่ะครับ....อายครับ.....)
comment72:...........A....ผมตีความว่าน่าจะมาจากคำว่า Animal  ที่แปลว่าสัตว์.........I..... น่าจะมาจากคำว่า  Indy  ที่แปลว่าไต้ดิน  ดิบๆ  เถื่อนๆ ห่ามๆ อะไรประมาณนั้น..... D....ผมว่ามันน่าจะมาจากคำว่า Drug  ที่แปลว่ายา  และสุดท้าย....S.....  ผมว่ามันน่าจะมาจากคำว่า Sex...ที่แปลว่าเพศสัมพันธ์...เมื่อตีความได้ดังนี้แล้ว  ผมเอาสาเหตุของคำว่าเอดส์ มารวมกัน  และพยามหาเหตุผลมาโยงมันเข้าหากัน  เค้าบอกกันมาว่าโรคเอดส์  ต้นกำเนิดมันมาจากสัตว์  แล้วถ้ามันมาจากสัตว์แล้วมันมาติดที่คนได้อย่างไรกันล่ะ  อาจจะเป็นไปได้  ที่อาจจะมีมนุษย์ที่เป็นนักท่องเที่ยวที่มีนิสัยห้าวๆ  บ้าๆบอๆ  ดิบๆ เถื่อนๆ  เข้าไปเที่ยวป่า    ตามนิสัยของคนพวกนี้  ย่อมไม่แปลกเลย  ที่อาจจะมีบางคนที่จะพกสิ่งเสพติด  โคเคน เฮโรอีน  เอามาเสพด้วย   และผลจากการเสพยา  ฤทธิ์ยาอาจจะทำให้เค้าเบลอ  หรือสนุกจนเลยเถิด   จนอาจเป็นไปได้ที่อุตริไปมีเพศสัมพันธ์กับสัตว์ด้วยความแผลงเพราะนิสัยและฤทธิ์ยาก็เป็นได้   จากนั้นเมื่อเค้ากลับมาที่เมือง  เค้าอาจจะไม่รู้ว่าเข้าได้ติดเชื้อโรคร้ายเข้าแล้ว  จึงไปมีเพศสัมพันธ์กับใครต่อใครอีก  และนี่ก็อาจเป็นสาเหตุและที่มาของโรคเอดส์ก็ได้.......  (   ไม่รู้ว่าต้นกำเนิดของโรคเอดส์มันมีประวัติที่แท้จริงอย่างนี้หรือเปล่านะ  ใครอ่านตรงนี้แล้วอย่าได้เอาไปเล่าต่อเชียว  เดี๋ยวหน้าแตกหมอไม่รับเย็บ....จะหาว่าผมไม่เตือน.....  ว่าแต่ ผมคิดของผมไปได้ยังใงฟะเนี่ย......)    เอาล่ะ  ในเมื่อรู้สาเหตุของโรคแล้ว  ผมก็มามองดูที่ปัญหาต่อไป  ปัญหาคืออะไร.......ปัญหาคือโรคเอดส์มันรักษาไม่ได้.....  ทำไมรักษาไม่ได้.....  ก็เพราะว่ายังไม่มียา....ทำไมถึงไม่มียา.....ก็เพราะเค้ายังคิดค้นไม่ได้น่ะสิโว๊ย..!!....  (   ถามตอบกับตัวเองจนชักโมโหตัวเองซะแล้ว.....)
เค้าบอกกันมาว่าโรคเอดส์คือโรคที่ทำให้ภูมิคุ้นกันของร่างกายบกพร่อง  เมื่อร่างกายบกพร่องทำให้ร่างกายไม่มีภูมิคุ้นกัน  ทำให้สามารถติดเชื้อโรคต่างๆได้โดยง่าย  คนเป็นเอดส์ไม่ได้ตายเพราะเป็นโรคเอดส์  แต่ตายเพราะร่างกายอ่อนแอและไม่สามารถต่อสู้กับโรคร้ายต่างๆได้   ผมเข้าใจของผมประมาณนี้  แล้วทำยังใงเราถึงจะเอาชนะโรคร้ายต่างๆได้ล่ะ.....ในเมื่อมันแข็งแร็งนัก  เราก็ทำให้เชื้อโรคเหล่านั้น  มันอ่อนแอลงสิ พอมันเริ่มอ่อนแอจนเราพอที่จะรับมือกับมันใหว  เราก็ค่อยปล่อยให้ภูมิคุ้มกันของร่างกายที่ยังพอเหลืออยู่สู้กับมัน  แล้วจะทำยังใงให้มันอ่อนแอลงล่ะ    อันนี้  ผมเคยได้ยินมาว่า  ถ้าคนในครอบครัวหรือพี่น้องกันแต่งงานกันเอง  ลูกที่เกิดมานั้น  จะมีสายพันธุ์ที่ด้อยลง  แล้วถ้าเอาพ่อมาแต่งงานกับลูกตัวเอง....  ก็จะยิ่งทำให้สายพันธุ์นั้นเสื่อมถอยด้อยลงเข้าไปอีก  แล้วถ้าเราเอาทฤษฎีนี้มาใช้กับตัวเชื้อโรคบ้างล่ะ  เอาไวรัสตัวผู้ผสมกับตัวเมีย  จากนั้นก็ให้มันผสมพันธุ์ต่อกับไวรัสลูกกับลูกกับลูกต่อไป  ไม่นานสายพันธุ์ของมันจะต้องอ่อนแอลงในที่สุด   แล้วเมื่อไวรัสอ่อนแอลง  มันก็คงไม่เป็นการยากนักที่หมอจะรักษาคนใข้ให้มีภูมิคุ้มกันที่พอจะสูสีกับไอ้ไวรัสตัวร้ายได้บ้าง........อาห์.....ใช่   นี่แหละ  วิธีรักษาโรคเอดส์   (  .......พี่ดูผมคิดดิ         ดูดิ   เป็นใงล่ะ  พระเจ้าของโลกใหม่  โอ..... เจริญพรเหอะโยม.......)  ในที่สุด  ผมก็หาวิธีรักษาโรคเอดส์จนได้   ผมเชื่อแบบจริงจัง  ว่ามันน่าจะรักษาโรคเอดส์ได้จริง    จากนั้น  ผมรีบจดสูตรที่ผมคิดเอาไว้ทันที  ก่อนที่จะติดต่อกับด๊อกเตอร์ในหัวอีกครั้ง.......    “   เยี่ยมมาก  คุณมด  ไม่สิ.....  ตอนนี้จะเรียกคุณว่าคุณมดไม่ได้แล้ว  ต้องเรียกคุณว่าพระเจ้าจึงจะถูก  ขอแสดงความยินดีด้วยครับ  คุณผ่านการทดสอบแล้ว ณ บัดนี้  คุณคือพระเจ้าของโลกใหม่.....”   หลังจากนั้น  ก็มีเสียงของบรรดาคนดังในวงการต่างๆ  มาร่วมแสดงความยินดีกับผม  ด๊อกเตอร์บอกกับผมว่า  คืนนี้  จะมีพิธีการสถาปนาผม  เป็นพระเจ้าของโลกใหม่   ให้ผมเตรียมตัวไว้ให้ดี    ผมรับคำ  ก่อนที่จะมานั่งยิ้มคนเดียวอยู่ในห้อง   ผมไม่ได้ดีใจที่จะได้เป็นพระเจ้าของโลกใหม่  แต่ผมดีใจที่ในที่สุด  ผมก็ผ่านบททดสอบต่างๆมาได้  ผมนั่งนึกถึงสิ่งต่างๆที่ผ่านมา    คิดแล้วน้ำตามันก็จะใหลให้ได้  ไม่ว่าจะเป็น  เรื่องที่ผมเข้าใจว่าพรตแอบติดกล้องในห้องผม  เรื่องที่เห็นซีม่าโดนทำร้าย  เรื่องที่ผมคลั่งและโดนทรมานอยู่ในห้อง  ฯลฯ   หลากหลายเรื่องราวที่ผ่านเข้ามา  แต่ละเรื่องมันเจ็บปวดยิ่งนัก  ......  แต่.....  นับจากนี้  ผมคงไม่ต้องเจอกับเรื่องราวร้ายๆเหล่านั้นอีกแล้ว  เฮ้อ......จบกันซะที...
             .................นี่จะสี่ทุ่มแล้ว   น่าแปลก  ที่พี่ต๋อมยังไม่กลับมา  ผมนึกสงสัยว่าพี่ต๋อมไปใหน  จนกระทั่งได้ยินเสียงของด๊อกเตอร์ดังขึ้นมาในหัวอีกครั้ง........ “   อย่าแปลกใจไปเลยครับ พระเจ้า  ตอนนี้ทุกคนไปรอคุณอยู่ที่ปะรำพิธีแล้ว  คุณล่ะ  พร้อมหรือยัง......”   ผมเหลียวมองดูตัวเอง  ในตอนนี้  ผมอยู่ในชุดอยู่บ้าน  เสื้อยืด กับกางเกงวอร์ม  ดูเหมือน  ผมจะไม่ค่อยพร้อมเท่าใหร่แฮะ ......    “  ......ไม่ต้องเป็นกังวลไปหรอกครับ เกี่ยวกับเครื่องแต่งกาย  เมื่อท่านมาถึงปะรำพิธี  เราจะเตรียมเสื้อผ้าไว้ให้ท่านเอง........   เอาล่ะ   ได้เวลาแล้ว  ตอนนี้  คุณต้องเดินทางมาที่ปะรำพิธี ที่นี่  รวมทั้งนำสูตรการรักษาโรคเอดส์ติดตัวมาด้วย   เสร็จจากงานที่ปะรำพิธีแล้ว   เราจะพาคุณไปที่ศูนย์ทดลองของเราเพื่อพบกับร่างที่แท้จริงของคุณอีกที............”     เหรอ....ผมต้องเดินทางอีกแล้วเหรอ    แต่เอาเถอะ   ถ้ามันจะเป็นการเดินทางครั้งสุดท้าย  จะให้ผมไปที่ใหนล่ะ....   ผมถามด๊อกเตอร์...........     “  .......สถานที่คุณต้องนำสูตรการรักษาโรคเอดส์  มาให้นายกรัฐมนตรี  พร้อมทั้งรับการแต่งตั้งก็คือ...ที่ทัชมาฮาล......!!!!!.......”..“............!!!!!????..........”        “........เฮ๊ย......  ม...ไม่ตลกแล้วนะ   พอแล้ว  ด๊อกเตอร์.......   มันจะเกินเลยกันไปใหญ่แล้ว  ถึงคุณจะมาแต่งตั้งให้ผมเป็นพระเจ้าหรืออะไรก็ตาม  แต่แบบนี้  ผมไม่เอาด้วยแล้ว..   คุณจะมากไปแล้วด๊อกเตอร์......ผมไม่เอาด้วยหรอก......”    ผมบอกกับด๊อกเตอร์ด้วยความฉุนเฉียว    ระคนไปด้วยความกลัวรวมทั้งใจหายวาบ  ผมรู้สึกว่าเรื่องเหล่านี้มันชักจะเลยเถิดมากเกินไปเสียแล้ว....    “   ไม่ต้องห่วงหรอกพระเจ้า  ผมขอยืนยัน  เพียงแค่คุณก้าวผ่านรั้วประตูวังทัชมาฮาลเท่านั้น เราจะไม่เข้าไปถึงในวังหรอก  แต่ปะรำพิธี  จะตั้งอยู่ที่ลานข้างหน้าเท่านั้น.......”    ไม่ล่ะ....ยังใงผมก็ไม่เอา   พอแล้ว  ไม่เอาแล้ว  ผมขอเป็นคนธรรมดาอย่างนี้นี่แหละ......ผมตัดสินใจทิ้งตัวลงนอนทันที   ไม่ใหว  เข่าอ่อนไปหมดแล้ว.........เมื่อเห็นว่าผมไม่เล่นด้วยอย่างแน่นอน  เสียงแม่ เสียงพี่ต๋อม  เสียงหลวงพ่อ  รวมทั้ง  เสียงของบรรดาคนดังในวงการต่างๆ  ก็ดังเข้ามากล่อมผมกันเต็มที่  ทุกคนบอกว่า ตอนนี้  ทุกคนรออยู่ที่ปะรำพิธีกันหมดแล้ว  ทุกคนเค้าตั้งความหวังในตัวผมกันทั้งนั้น  ไม่ต้องห่วง ไม่ต้องกลัวอะไรทั้งนั้น  ทุกอย่างจะเรียบร้อย  ขอแค่ผมขึ้นรถมาเท่านั้น.......  ผมเกือบจะอดทนจนเอาชนะเสียงที่ดังอยู่ในหัวได้อยู่แล้ว  ถ้าผมไม่ได้ยินเสียงของคนคนนึงดังขึ้นมาเสียก่อน   .........  “   พี่มด.....”     เสียงนั้นดึงความสนใจของผมขึ้นมาทันที   ผมจำได้อย่างชัดเจน  นี่มันเสียงของ....ซีม่า...!!!...   “    พี่มด.....ตอนนี้ทุกคนเค้ารอพี่อยู่นะ  หนูก็อยู่ที่นี่ด้วย  มาเถอะพี่   พี่เป็นคนเก่งนะ   พี่อย่าทำให้ทุกคนผิดหวังสิ   พี่ไม่คิดถึงหนูเหรอ....”     ซีม่า.....เสียงซีม่าจริงๆด้วย   น้ำตาผมใหลมาตั้งแต่ตอนใหนไม่รู้ตัว  ......ซีม่าไม่เป็นอะไรใช่มั๊ย....ไม่มีใครทำร้ายซีม่าใช่มั๊ย.......  ซีม่ายืนยัน  ว่าไม่มีใครทำร้ายซีม่า  ทุกอย่างที่ผมเห็นนั่นเป็นแค่การทดสอบความอดทนของจิตใจเท่านั้น.........  ผมดีใจที่ได้ยินเสียงคนที่เรารักอีก  และเหนืออื่นใด  ผมอยากเจอซีม่า  ผมคิดถึงซีม่า   บัดนี้   จากใจที่แข็งกร้าว  กลับกลายเป็นเหมือนแท่งเทียนที่โดนไฟหลอม  มันเริ่มละลายลงจนหมดในที่สุด    ในที่สุด  ผมก็รับปากกับซีม่าว่า  ผมจะไป......  ท่ามกลางความยินดีของทุกคนในหัวผม  เสียงคนโห่ร้องดีใจดังอึงมี่เต็มอยู่ในหัวผมไปหมด.......   แต่แวบนึง  ไม่รู้ว่าผมคิดไปเองหรือเปล่า  ท่ามกลางเสียงไชโยโห่ร้องนั่น   มันเหมือนจะมีเสียงหัวเราะอย่างเยือกเย็นแฝงอยู่ในนั้นด้วย................
           ..............ผมเอาเงินที่เหลือติดตัวอยู่เล็กน้อย   ใส่กระเป๋ากางเกงวอร์ม   ก่อนที่จะเปิดประตูห้องก้าวเท้าออกมา  ก่อนที่จะเดินออกมาจากอพารท์เม็นท์  ระหว่างที่เดินทาง  ผมจะได้ยินเสียงของทุกคนที่ผมเดินผ่าน  ที่ร่วมแสดงความยินดีกับผมอยู่ในหัว   ไม่เฉพาะคนเท่านั้น  เดินผ่านหมา แมว  คางคก ฯลฯ  มันก็ต่างแซ่ซ้องผมกันไปทั่ว....  (  ถึงขนาดฟังหมาแมวพูดรู้เรื่องแล้วอ่ะ.......บ้าไม่บ้า ก็คิดดู........)   ผมไปยืนรอรถที่ป้ายรถเมล์  ในหัวตอนนั้น  มันไม่รู้เรื่องอะไรแล้ว  ไม่ได้อยากจะไปเป็นพระเจ้าอะไรที่ใหน  แต่ใจมันคิดถึงซีม่ามากกว่า  ผมอยากเจอซีม่า..........
          ..........ไม่นานเท่าใหร่  เสียงด๊อกเตอร์ก็ดังขึ้น  บอกกับผมว่า  ให้ขึ้นรถแท๊กซี่  คันที่กำลังจะมาถึงนี่......  สักพัก  ก็มีรถแท๊กซี่  ขับเข้ามาจอดอยู่ตรงหน้าผม   ผมก้าวขึ้นรถ  ก่อนจะบอกจุดหมายปลายทาง   ไปวังทัชมาฮาล
แท๊กซี่พยักหน้ารับ  โดยที่ไม่พูดหรือถามอะไรผมซักคำ ..........  นี่ล่ะมั๊ง  แท๊กซี่ที่ด๊อกเตอร์บอก   ระหว่างทางที่นั่งรถไป    ในหัวผมก็กำลังคิดถึงเหตุการณ์ที่กำลังจะได้พบ   มันจะเป็นอย่างไรบ้างนะ  ผมควรจะวางตัวอย่างไรดี    แล้วผมเหมาะสมแน่แล้วหรือกับการเป็นพระเจ้าของโลกใหม่   สัพเพเหระที่ผมคิดไปต่างๆนาๆ  ..............ไม่นานนัก  รถแท๊กซี่ก็ขับรถพาผมเข้ามาใกล้  วังทัชมาฮาล  พ้นไฟแดงนี้ไป  ก็จะถึงแล้ว   แต่ในใจผมตอนนี้   มันตื่นเต้นซะจนบอกไม่ถูก   กลัวก็กลัว  ไม่รู้จะทำตัวอย่างไรดี   อีกอย่าง  ที่ๆผมกำลังจะไป  เป็นที่ที่ผมไม่สมควรจะไปเป็นอย่างยิ่ง.........  เหมือนด๊อกเตอร์จะรู้ถึงความหวาดระแวงในใจผม...........  “   คุณมด  คุณทำใจให้สบาย   ไม่ต้องกลัว  อีกไม่นาน  ทุกอย่างก็จะจบลงแล้ว............”     เสียงด๊อกเตอร์พูดปลอบใจผม  .......ไฟเขียวแล้ว   รถแท๊กซี่กำลังจะพาผมไปถึงเขตวัง..........รถขับเข้ามาในเขตของวังแล้ว    ผมขนลุก  เมื่อได้สัมผัสกับความยิ่งใหญ่ของวังด้วยสายตาตัวเองเป็นครั้งแรก   ใจผมเต้นระรัว...... เมื่อแท๊กซี่ขับเข้ามาใกล้ถึงประตูวัง   เสียงด๊อกเตอร์ก็บอกให้ผมลงตรงนี้    ผมบอกให้แท๊กซี่จอด   ก่อนที่จะควักเงินขึ้นมาจ่ายค่าแท๊กซี่........ตายล่ะ   ค่าแท๊กซี่ผมไม่พอ  มันขาดไปอีก 20  บาท   แต่แท๊กซี่บอกว่าไม่เป็นไร  เอาเท่าที่ผมมีนั่นแหละ..........   ผมจึงควักเงินที่มีจ่ายค่ารถแท๊กซี่  พร้อมกับกล่าวขอบคุณแท๊กซี่   ก่อนที่จะเปิดประตูรถ  ก้าวออกมา................
comment73:..............ผมมาถึงประตูหน้าวังแล้ว    มองเข้าไป  ตรงประตูรั้วมีทหารรักษาวัง  ยืนถือปืนเอ็ม16 อยู่สองข้างประตู   ยืนนิ่งจนเป็นเหมือนรูปปั้น  หน้าประตู  มี  2-3 ครอบครัวพ่อ แม่  ลูก  มายืนถ่ายรูปกันที่สวนดอกไม้ ตรงหน้าประตูทางเข้า..........  ผมมองลึกเข้าไป  ใหนล่ะ  ปะรำพิธี  ไม่เห็นมีอะไรเลย   ทุกอย่างเงียบสงบ  ไร้การเคลื่อนใหวใดๆ  ข้างในนั้น   ผมทำทีเป็นเดินเข้าไปดูดอกไม้   แต่ในใจนั้นเต้นตูมตาม  จนจะทะลักออกมานอกอกอยู่แล้ว .........ใหนล่ะด๊อกเตอร์   ไม่เห็นมีอะไรเลย...... ผมถามด๊อกเตอร์ในหัว  ด้วยซุ่มเสียง ที่ออกจะสั่นๆเล็กๆ   .................  “   เข้ามาเถอะ  แค่คุณเดินไปบอกทหารรักษาวัง  แล้วเค้าจะพาคุณเข้ามาเอง   ตอนนี้   เค้าแค่รอคุณเดินไปแสดงตัวกับเค้าเท่านั้นเอง..........  เข้ามาเถอะคุณมด   ทุกคนกำลังรอคุณอยู่ในนี้นะ........”    สิ้นเสียงของด๊อกเตอร์   ผมก็ได้ยินเสียงแม่........  “    ........แป๊ะ....  เข้ามาเถอะลูก  ตอนนี้แม่ก็อยู่ข้างในนี่แหละ.....พี่ต๋อมก็อยู่   แฟนหนูก็อยู่   เข้ามาเถอะลูก  เดินเข้าไปบอกทหารได้เลย  แล้วเค้าจะพาลูกเข้ามาเอง.......”    “   แป๊ะ......เอ็งเชื่อแม่นะ   ตอนนี้  พี่ก็อยู่ที่นี่   ทุกอย่างมันกำลังจะจบลงด้วยดี........”   เสียงพี่ต๋อมดังเข้ามาสำทับ........ “  พี่มด.....หนูรอพี่อยู่นะ.....”  เสียงของซีม่าดังเข้ามาเสริม..........          ..........เอาใงดีวะ....... เอาใงดี   ดูเหมือนตอนนี้  สติที่หายไปนานของผม  มันเริ่มจะฟื้นตัวขึ้นมาบ้าง  มันพึ่งจะเริ่มตระหนักเอาเมื่อตอนนี้นี่เอง   เฮ้ย......  เรากำลังประสาทหลอนอยู่หรือเปล่าวะเนี่ย   เราหลอนได้ถึงขนาดนี้เชียวหรือ......ผมเริ่มจะตื่นเข้าสู่โลกแห่งความจริงขึ้นมาอีกครั้ง.......  แต่....   “    เฮ๊ย....  คุณมด  คุณจะต้องให้ผมพูดอีกกี่ครั้งกัน  ว่าคุณเป็นพระเจ้าของโลกใหม่   ผมจำได้ว่า  เราเข้าใจกันแล้วนี่   แล้วคุณจะยังมาคิดบ้อบออะไรของคุณอีก  ในเมื่อ คุณก้าวมาถึงขั้นนี้แล้ว   ทุกอย่างกำลังจะจบแล้ว  คุณยังจะมาเคลือบแคลงอีกหรือ...”  ........เสียงด๊อกเตอร์ดังขึ้น  ฉุดผมเข้าสู่โลกแห่งความฝันอีกครั้ง   อา......จริงสินะ   ทุกอย่างมันกำลังจะจบแล้ว  เราคือพระเจ้าของโลกใหม่......ผมคิดไปอย่างนั้นจนได้   ผมทำทีเป็นเดินชมดอกไม้ไปเรื่อยๆก่อน  รอจนกว่า  ครอบครัวที่มาถ่ายรูปพากันกลับไปก่อน......  30%  ผมไม่แน่ใจว่ามันเป็นเรื่องจริง  มันคงไม่เป็นการดีหากผมเข้าไปบอกทหารแล้วผมจะโดนยิงตายต่อหน้าพวกเค้า......70%   ผมเชื่อว่ามันเป็นเรื่องจริง  แต่คงจะดีกว่า  ถ้าให้พวกเค้ากลับไปกันก่อน  ผมไม่อยากให้อะไรมันเอิกเกริกนัก.........ใช่.... ผมคือพระเจ้าของโลกใหม่.......   ไม่นาน  ผู้คนหลายครอบครัวก็พากันกลับ   ผมรอจนแน่ใจว่า  ไม่มีใครอยู่ที่นั่นอีกแล้ว   นอกจากผมกับทหารรักษาวัง    ตอนนี้  ทั้งๆที่อากาศเย็นสบาย  แต่ผมเหงื่อใหลเต็มหน้า  ใจที่เต้นตูมตามอยู่แล้ว  มันระรัวยิ่งกว่าเก่า   ......เสียงทุกคนเรียกผมเข้าไป    ตอนนี้  ทหารดูแลรักษาวังเริ่มจับตามองมาที่ผมแล้ว......  เอาล่ะ.......ผมสูดหายใจเข้าเต็มปอด ก่อนที่จะนับ 1 – 10  เพื่อที่จะเดินไปแสดงตัวกับทหารยาม   เค้าคงจะรอการแสดงตัวของผมอยู่นานแล้ว......(.....โอย.....เขียนถึงตรงนี้แล้วมันอดนึกถึงเหตุการณ์ครั้งนั้นไม่ได้   เดี๋ยวนะ.......ฟู่ว.....โอเค .......มาฟังกันต่อ.........)     .......เมื่อแน่ใจว่า  ทุกอย่างพร้อม   ผมจึงรวบรวมความกล้า  เดินเข้าไปหาทหารรักษาวังคนหนึ่ง  ที่ยืนอยู่ใกล้ผมที่สุด    แต่ไม่รู้ทำไม  เข่ามันจะพาลอ่อนเสียให้ได้............   “    มีอะไรครับผม......”   ทหารรักษาวังสะพายปืนเอ็ม 16  ถามผมเมื่อผมเดินเข้าไปหา..........   ผมกลืนน้ำลายที่มันเหนียวจนติดคออย่างยากลำบาก....... ก่อนที่จะพูดออกมาด้วยสุ้มเสียงที่สั่นเครือ...........   “   .......อ....เอ่อ......คือ......   ผ...ผมคือ    พ  พระเจ้า...ของโลกใหม่...ครับ.......!!!......”   และทันทีที่ผมพูดจบ  ท่าทีที่ผมหวังว่าทหารเค้าคงจะพาผมเข้าไปในวังทัชมาฮาล...  แต่มันกลับตรงกันข้าม.....ทหารรักษาวัง กระชับมือกำแน่นที่กระบอกปืนเอ็ม 16 หันปากกระบอกปืนมา อยู่ในท่าที่พร้อมจะยิงได้ทุกเวลา มาจ่อตรงหน้าผม   สายตาฉายแววกร้าว  ก่อนที่จะพูดตอบกลับมาด้วยน้ำเสียงอันดุดันว่า...    
                              “  ......... มากับใคร.....!!!???.........”   
                                      ................  “ ................!!!!!!???????................”  ........
comment74:บทที่ยี่สิบเอ็ด – กลับมายืนที่เดิม
  ...................   “...........!!!!!!.........”   เหมือนฟ้าผ่าลงมากลางหัวผม   สติสตังที่หายไป  บัดนี้  มันกลับมาเต็ม 100%  แล้ว  ในที่สุด  ผมก็เพิ่งรู้สึกตัวว่า  ทุกอย่างที่ผมได้ยิน  มันไม่ใช่เรื่องจริง   ผมโดนมันหลอก  ทั้งหมด  ผมประสาทหลอนไปเองทั้งนั้น.......     ทหารทุกคนตอนนี้  เริ่มโฟกัสเดินเข้ามาหาผมกันแล้ว   ก่อนที่อะไรมันจะแย่ไปกว่านี้.....  ผมรีบระร่ำระลัก  ยกมือใหว้ทหาร  ........อ....เอ่อ.....ข....ขอโทษครับ.....ก่อนที่จะรีบสาวเท้า  ก้าวเดินออกไปให้ไกลจากบริเวณนั้นให้เร็วที่สุด.......   ผมเดินข้ามถนนมาอีกฝั่ง   ท่ามกลางสายตาของทหารรักษาวัง  ที่ยังจับจ้องผมอยู่อย่างไม่วางตา..........  เกือบแล้ว   ผมเกือบโดนยิงทิ้งไปแล้ว   ยังนึกภาพไม่ออกเลยว่า ถ้าผมยังดึงดันไปมากกว่านี้  มันจะเกิดอะไรขึ้น  ความกลัวทำให้ผมเดินร้องไห้มาตลอดทาง  โชคดี ที่ตอนนั้น  รถวิ่งไม่ค่อยพลุกพล่านเท่าใหร่......   แต่ถึงจะมีคนเห็นผมเดินร้องไห้  ผมก็ไม่อายใครแล้ว..........  “   .....ไอ้zzzz   นี่มันดวงแข็งนัก  กูไม่เข้าใจ  ทำไมทหารมันไม่ยิงทิ้งวะ......!!....เอ๊ย....เกือบจะสำเร็จอยู่แล้ว  อีกนิดเดียวแท้ๆ......”   เสียงไอ้ด๊อกเตอร์เวรตะไลนั่นดังขึ้นมาในหูผม  แต่ตอนนี้  มันเป็นเสียงที่เกรี้ยวกราดคล้ายเสียงที่ผมได้ยินตอนที่อยู่ห้องที่อพารท์เม็นท์ของพรต.....    “..... ไอ้zzzzz...!!   หลอกกู  จะหลอกให้กูมาโดนฆ่า....ไอ้zzzz.....!!!......”   ผมด่ามันกลับไปด้วยความเคียดแค้น  นึกเกลียดตัวเอง  ที่หลงเชื่อมันมาตั้งนาน   นี่เองหรือ  ฤทธิ์ของยาบ้า  มันสามารถทำให้เราประสาทหลอนได้ถึงขนาดนี้   บัดนี้  ผมรู้ซึ้งถึงรสชาติของมันแล้วอย่างถึงแก่น   .........  “  แล้วจะมีปัญญาทำอะไรกูได้    นี่ไม่ได้ดูสารรูปตัวเองเลยนะ.....แหม....คงนึกว่าตัวเองเป็นพระเจ้าของโลกใหม่จริงๆสินะ.....  ไอ้zzzz....!!! ........ไม่ได้เจียมกะลาหัวเลย.....  เอาเถอะ  กูจะเล่นงานให้ตายให้จงได้  หนีกูไม่พ้นหรอก.......ฮ่าๆๆๆๆ......”   สิ้นเสียงของมันก็มีเสียงแม่กับพี่ต๋อมดังขึ้น  “   ....ทำไมเป็นคนไม่ได้เรื่องอย่างนี้  เกิดมาเป็นลูกกูทำไม.....หา.....!!!....”   “   .....อย่างน่ะ   มันต้องเจอหนักกว่านี้  เตรียมใจไว้ได้เลย......”     ........ “  ก็เพราะมันเฮงซวยอย่างงี้ใง  กูถึงไม่รัก  กูอยู่กับแฟนใหม่ของกู มีความสุขกว่าอยู่กับตั้งเยอะ  ......ไอ้หน้าโง่......สมน้ำหน้า......”   เสียงซีม่าดังขึ้นมาสำทับ   ไม่สิ.....   เสียงพวกนี้  ไม่ใช่เสียงของพวกเค้า....  แต่มันเป็นเสียง  ที่ผมสร้างและจินตนาการมันขึ้นมาเอง  ทุกเหตุการณ์  มันเป็นสิ่งที่ผมคิดไปเองทั้งนั้น   ผมรู้ซึ้งแล้วจริงๆ...............
             ...............ผมโบกแท๊กซี่เพื่อกลับมาที่อพาร์ทเม็นท์พี่ต๋อม   ด้วยอาการที่อ่อนระโหยโรยแรง  เหตุการณ์ที่ผมได้ประสบมาเมื่อกี้นี้  มันร้ายแรงเกินกว่าที่ผมจะทำใจรับใหว   ไม่อยากเชื่อเลย  ว่าผมเกือบจะเอาชีวิตไปทิ้งโดยที่คนอื่นเค้าคงจะเข้าใจว่าผมเป็นบ้า   คงไม่มีใครรู้  ถึงสิ่งที่ผมได้ยินในหัว  ไม่น่าเชื่อก็ต้องเชื่อ  มันสามารถปั่นหัวหลอกผม โดยใช้เสียงของคนที่เรารักมาเป็นเครื่องมือ  นี่หรือความน่ากลัวของยาบ้า  ผมเข้าใจแล้ว  ว่าทำไมทางการเค้าถึงรณรงค์กวาดล้างกันนัก......    ผมตั้งปณิธานกับตัวเองไว้  ว่าผมจะต้องเลิกยาอีกครั้งให้ได้  ผมจะไม่ยอมแพ้มันอีกแล้ว  ถึงแม้มันจะทรมานขนาดใหนผมก็จะทน   ใจของตัวเองเท่านั้น  ที่ผมจะต้องเอาชนะให้ได้................
         ...............รถมาจอดที่หน้าอพารท์เม็นท์พี่ต๋อม   เป็นอย่างที่ผมคิด  แม่นั่งกินเหล้าอยู่กับเพื่อนๆ   พอเห็นผม  แม่ก็ลุกมาจ่ายตังค์ค่าแท๊กซี่ให้ผม  โดยที่ผมยังไม่ทันจะร้องขอ    ........  “  ไปใหนมาอีกล่ะลูก  หนูไม่สบายใจอะไรก็บอกกับแม่ได้นะ   แต่จะไปใหน  ยังใง  บอกแม่นิดนึง  แม่เป็นห่วง......”   แม่พูดกับผมด้วยเสียงอ่อนโยน    ผมอยากจะโผเข้ากอดแม่เหลือเกิน    นี่แหล่ะ  แม่ตัวจริงของผม  ถึงแม้ บางที  แม่อาจจะเกรี้ยวกราดกับผมบ้าง  แต่แม่ก็รักผมเสมอ  ผมรู้แล้ว.....     แต่ความเป็นลูกผู้ชาย  มันทำให้ผมไม่กล้าแม้จะสบตาแม่   หรือพูดอะไรออกมาซักคำ   ผมเดินคอตกเข้ามาในอพารท์เม็นท์   แม่คงเห็น  ว่าผมคงยังไม่พร้อมจะพูดอะไร  แม่จึงปล่อยผม  แล้วหันไปกินเหล้า กับเพื่อนต่อ..
          .............คืนนั้น  ถึงแม้ว่าผมจะกินยาของหมอไปแล้ว   แต่ผมกลับไม่สามารถหลับลงได้   เสียงไอ้ด๊อกเตอร์  และเสียงของคนที่ผมรัก  มันยังดังก้องอยู่ในหัวผมอยู่อย่างนั้น   คำด่าที่ไม่สามารถพิมพ์ให้คุณอ่านกันได้  เรื่องราวอุบาทว์ๆ  แต่ละอย่างที่มันเมคมาให้ผมฟัง  มันเอาคนที่ผมรักแต่ละคนมาปู้ยี่ปู้ยำ  มันพยามจะทำให้ผมใจสลาย  แต่...ไม่มีวันซะล่ะ   นาทีนี้   ผมพยามทำใจให้นิ่งที่สุด  ไม่ว่ามันจะยั่วเย้าสักเพียงใหน  ผมก็ไม่สนใจ  และไม่โต้ตอบกับมัน กว่าผมจะหลับได้   ก็เกือบรุ่งสาง  หลับเพราะความเหนื่อยและอ่อนเพลีย  จากการที่ต้องต่อสู้กับเสียงที่อยู่ในหัว   มันเหนื่อยจริงๆนะ   ผมเคยคิด  ว่าการงานใช้แรงกาย  นี่มันช่างเหนื่อยจริงๆ  ไม่ว่าจะยกของหนัก  หรือทำอะไรก็ตามแต่  ที่ทำแล้ว  มันทำให้เราหมดแรง   แต่นั่งพักสักพัก  กำลังวังชามันก็ค่อยกลับคืน    ต่างจากการใช้สมอง  นอกจากมันเหนื่อยและเพลียอย่างบอกไม่ถูกแล้ว   มันยังส่งผลให้ร่างกายอ่อนล้าตามไปด้วย   มันเหนื่อยกว่าการใช้แรงกายยิ่งนัก
  และเหมือนเช่นเคย  กว่าจะหลับได้ ก็ว่ายากแล้ว  ตอนจะตื่น  มันยิ่งยากกว่าหลายเท่า  ผมรู้สึกเหมือนตกจากที่สูง   เหมือนวิญญาณตัวเอง  ไม่สามารถ กลับเข้าสู่ร่างได้  ผมไม่สามารถ  บังคับแขนขาหรืออวัยวะส่วนใดส่วนหนึ่งได้เลย 
มันเหมือนจะลอยออกไปอยู่นอกโลกยังใงยังงั้น  กว่าผมจะตื่น  ก็ต้องรวบรวมแรงฮึดพอสมควร  ก่อนที่จะสะดุ้งตื่นมาพร้อมกับอาการหมาเหนื่อยเช่นเคย............
             ...............ครั้งนี้  ผมตั้งใจจะเลิกยาบ้าให้ได้   แน่นอน   ผมยังคงหลีกเลี่ยงอาการลงเหลืองไม่พ้น  (  ตกลงจะใช้คำนี้ให้ได้   ว่างั้นเหอะ.....)   มันปวดตามข้อกระดูก  หงุดหงิด งุ่นง่าน  เห็นอะไรก็ขวางหูขวางตาไปหมด  แต่ถึงจะทรมานอย่างไร   ผมก็จะไม่ยอมแพ้   ผมต้องเลิกมันให้ได้  ถึงแม้  เสียงของมันจะดังก้องอยู่ในหัวก็  ถึงแม้  การกระทำของแม่กับพี่ต๋อม  จะบังเอิญไปเหมือนกับที่มันหลอกผมอย่างไรก็ตาม   ผมก็ไม่สนใจ  เอาสิวะ  ให้มันรู้ไป  ว่าใครมันจะแน่กว่ากัน     แต่เหมือนกับการขึ้นขี่หลังเสือแล้วลงยากนั่นแหละ  ผมว่าการเลิกยาบ้ามันก็ไม่ต่างกัน  ผมไม่รู้ว่ามันมีวิธีอย่างไร  ที่ทำให้ผมรู้สึกเหมือน  มีคนจะปองร้ายผมตลอดเวลา  ถึงแม้  ผมจะพยามปลอบใจตัวเองว่าเราประสาทหลอน   แต่ไม่ว่าผมจะเดินไปที่ใหน   ก็ดูเหมือนจะมีคนมาคอยข่มขู่ผมตลอดไม่ให้เลิกยา   มันเหมือนอย่างนั้นจริงๆนะ   ผมยกตัวอย่าง  อยู่ดีดี  มีใครก็ไม่รู้  เป็นผู้ชายหน้าตาเหี้ยมๆหน่อย  มานั่งกินข้าว  ร้านเดียวกับผม  แล้วดูเหมือนเค้าจะคอยพูดจาถากถางผมตลอด  เหมือนเค้าจงใจยั่วให้ผมโกรธและกลัว  มีถึงขั้น  นั่งจ้องหน้ากันเลย   บางทีก็พาพวกมากัน 3 – 4  มาล้อมหน้าล้อมหลังผม  พูดกวนประสาทไปมา  จนผมนี่กลัวซะจนขี้หดตดหาย   แต่ก็พยามทำเป็นไม่สนใจ  มีอะไรก็ก้มหน้าไว้ก่อน   อย่าไปมองมัน  อย่าไปฟังมัน.......    เหตุการณ์วนเวียนอยู่อย่างนี้   จนกระทั่ง ผมหยุดยามาได้เดือนกว่าแล้ว   อาห์..........  ในที่สุด   ผมก็เลิกยาได้แล้วสินะ  ผมสามารถเอาชนะอาการลงเหลืองได้บ้างแล้ว  ถึงแม้  ไอ้เสียงที่อยู่ในหัวของผม   มันจะยังไม่หายไป   แต่ปฏิกริยาของคนรอบข้างผม  เริ่มกลับมาเป็นปกติ  หนนี้  การกระทำของแม่กับพี่ต๋อม  ไม่ใกล้เคียงกับที่ไอ้เสียงของด๊อกเตอร์มันพูดเลย   กิริยา  ของคนรอบข้าง  ที่ผมรู้สึกเหมือนเค้าจ้องจะทำร้ายผม  ก็ไม่ค่อยมีแล้ว   ผมไม่ได้แวะไปชนของที่โก๋อีกเลย   ถามถึงอาการตอนตื่น  ผมก็เริ่มดีขึ้น  ผมเริ่มที่จะตื่นได้โดยไม่ต้องหวาดผวา    สำเร็จ......   ในที่สุด  ผมก็เลิกยาได้แล้วแน่ๆ   ผมเข้าใจว่าอย่างนั้น
 ใช่.....ในที่สุดเราก็ทำสำเร็จ   ไม่เห็นยากเลย  ตอนนี้  ผมไม่มีอาการเสี้ยนยาอีกแล้ว   ผมคงหายแล้วจริงๆ ..........
comment75:...........  เมื่อผมแน่ใจว่าผมเลิกยาได้สำเร็จ   ผมก็เลยเตรียมที่จะกลับไปหางานทำอีกครั้ง และหยุดกินยาที่หมดสั่งให้  เพราะคิดว่ามันคงไม่จำเป็นสำหรับผมแล้ว  หะแรก  แม่ก็ไม่ค่อยสบายใจนัก  ที่ผมจะกลับไปที่เดิม  แต่เมื่อเห็นว่าสีหน้าของผมสดใสมีราศีขึ้นกว่าเมื่อก่อน  แม่จึงไม่ว่าอะไร  ได้แต่คอยเตือนว่า   อย่าหันกลับไปเล่นยาอีกนะลูก  ก่อนที่จะให้เงินผมมาติดตัวจำนวนหนึ่ง   เพื่อไปหาเพื่อนที่รังสิต......
     ..........ผมขึ้นรถเมล์มาด้วยความดีใจ   ป่านนี้  คุณโย่งกับครรชิต  เป็นอย่างไรบ้างนะ  ไม่ได้เจอกันมาตั้งนาน ผมได้ข่าวว่าครรชิตพ้นโทษออกมาแล้ว   แต่ก่อนอื่นผมต้องแวะไปหาคุณแอ๊ดก่อน  ผมฝากให้คุณแอ๊ดจัดการเรื่องข้าวของของผม  ที่ยังอยู่ในอพารท์เม็นท์ของพรต....   เมื่อผมไปถึง  ก็พบไอ้แว่นคนเดิม  มันแซวผมว่าผมยังมีชีวิตอยู่เหรอ  นึกว่าตายไปแล้ว   เราทักทายหยอกล้อกันตามประสาเพื่อนที่ไม่ได้เจอกันมานาน   ก่อนที่คุณแอ๊ดจะพาผมไปที่อพารท์เม็นท์ของพรต   หนนี้   ผมไม่รู้สึกกลัวมากเท่าใหร่   ผมอยากจะไปที่ห้องเก่าของผม  อยากจะไปเอาข้าวของที่ยังพอเหลืออยู่   ..........คุณแอ๊ดพาผมขึ้นรถมอเตอร์ไซค์ซาเล้ง  (  ที่บ้านคุณแอ๊ดเค้าเอาไว้ขนของที่ซื้อเข้ามาขายในร้านค้านั่นแหละ......  ไอ้แว่นสองคน  ผมก็ไส่แว่น คุณแอ๊ดก็ไส่แว่น  นั่งอยู่บนซาเล้ง  เป็นภาพที่โคตรเท่ห์เลย.....)  ขับมาจนถึงอพารท์เม็นท์ของพรต   ผมลงจากรถ  เข้าไปหาป้าลำไย แล้วยกมือใหว้  ขอขมาทุกอย่างในสิ่งที่ผมทำให้ป้าลำไยเดือดร้อน   ป้าลำไยยิ้มอย่างคนใจดี  บอกกับผมว่าไม่เป็นไรหรอก  ป้าไม่ถือ   ไอ้ผมเรอะ  น้ำตามันพาลจะใหลซะให้ได้    มันจุกอยู่ในอก  ผมไม่รู้จริงๆ  ว่าทำไมตอนนั้น  ผมคิดร้ายกับป้าลำไยกับพรตไปเสียได้   ทั้งๆที่เค้าก็ดีกับผมเสมอมา  พรตคงได้ยินเสียงผม   เลยเดินลงมาหา  ถามว่าเป็นใงบ้าง  สบายดีใหม.....   ผมบอกว่าสบายดีครับ  ขอโทษสำหรับทุกสิ่งที่ผ่านมาด้วย  พรตบอกว่า  เฮ้ย....ไม่ต้องคิดมาก    เราไม่ซีเรียส หรอก   พรตบอกกับผมก่อนที่จะพาผมไปเอาข้าวของ  ซึ่งพรตเก็บไว้ให้ที่ห้องเก็บของไต้บันไดตึก   ผมบอกกับพรตว่า  ห้องผมมีคนเช่าไปหรือยัง  พรตบอกว่ายัง  จะกลับมาอยู่ใหมล่ะ....    ผมปฏิเสฐ  เพียงแต่ขอกลับขึ้นไปดูที่ห้องอีกสักครั้งได้ใหม......   ตามสบาย  พรตบอก   ก่อนที่จะเดินพาผมขึ้นมาที่ห้องที่เคยเป็นวิมานของผม.......
      ........พรตเปิดประตูห้องให้ผมดู  ตอนนี้ในห้องว่างเปล่า  ไม่เหลืออะไรแล้ว  ดูเหมือนพรตจะทาสีห้องใหม่หมด   เพราะตอนที่ผมอยู่   ผมทำห้องสกปรกไม่น้อย   ผมมองดูห้องนั้นเป็นครั้งสุดท้าย  และจดจำสิ่งดีดีต่างๆ  ที่ผมได้พบในห้องนี้  ห้องที่เคยมีวิวอยู่   เคยมีซีม่าอยู่    ห้องที่ผมถือเป็นบ้านของผม  บัดนี้  มันไม่หลงเหลือร่อยรอยอะไรให้จดจำอีกแล้ว.........  ผมซึมซับความรู้สึกเก่าๆ  อยู่สักพัก  ก่อนที่จะขอตัวไปขนของเอาไปฝากไว้ที่บ้านคุณแอ๊ด  จากนั้นผมว่าจะแวะไปหาหมูกับต้น  ป่านนี้   มันเป็นอย่างไรกันบ้างนะ    ผมโทรศัพท์ไปหาหมู  ท่าทางหมูดีใจที่จะได้เจอผมอีกครั้ง  บอกให้ผม  แวะมาหาที่อพารท์เม็นท์ ที่หมูเช่าอยู่กับเมีย   ซึ่งผมก็ไม่ปฏิเสฐ.............
             .............อพารท์เม็นท์ของหมู  อยู่เลยอพารท์เม็นท์ของพรตไป 3 ซอย  ค่อนข้างเดินใกลหน่อย   แต่บรรยากาศน่าอยู่มาก  ร่มรื่นและเงียบสงบดี   หมูรอผมอยู่ที่ใต้อพารท์เม็นท์   เราทักทายถามสารทุกข์สุกดิบกันไป  ก่อนที่หมูจะพาผมขึ้นมาที่ห้อง   ตอนนั้น  หมูอาศัยอยู่กับโอ๋  แฟนของหมู  ที่เคยทำงานอยู่ที่ร้านที่ผมเล่นดนตรี  โอ๋รู้จักและนับถือผมอยู่แล้ว   เราจึงคุยกันได้สนิทใจ   ผมคุยกับโอ๋อยู่สักครู่  ก่อนที่โอ๋จะขอตัวไปทำงาน    ผมก็ว่าจะกลับอยู่เหมือนกัน  แต่หมูบอกว่า  อย่าพึ่งไป  ให้อยู่คุยกันก่อน  เดี๋ยวต้นจะแวะมาหา  ผมก็เลยตกลงนั่งคุยต่อ    สักพัก  เมื่อหมูแน่ใจว่าโอ๋  ไปทำงานแน่แล้ว  จึงลุกไปหยิบอะไรบางอย่างที่หลังตู้   และเมื่อควักออกมา  สิ่งที่หมูเอาออกมานั้น  เป็นสิ่งที่ผมคุ้นเคยกับมันดี   โจ๋ดูดยาบ้านั่นเอง  หมูเอายาบ้าออกมา 2 เม็ด  พร้อมกับยื่นเรือให้ผม  พลางบอกว่านานๆเจอกันที่เราต้องฉลองกันหน่อยพี่.............
       ..............ผมนั่งจ้องมองยาบ้าที่อยู่ในเรือ  หลังจากที่หมูโช๊คไปทีนึงแล้วส่งมาให้ผม ภาพและเสียงที่เห็นหมูเสพยา มันกระตุ้นความกระสันในตัวของผมให้ตื่นขึ้นมาเสียแล้ว  ผมว่าจะไม่เสพยาแล้วเชียวนะ แต่ในหัวตอนนี้  มันกำลังเถียงกันอยู่ในใจ   จะดีเหรอ  ถ้าเรากลับมาเสพยาอีก.......  แต่แหม......กลิ่นมันหอมเย้ายวนเหลือเกิน ..........เสพไป  เดี๋ยวก็ประสาทหลอนอีกหรอก.......  อืมห์.....  แต่เล่นแค่นิดเดียวคงไม่เป็นไรมั๊ง   แค่วันนี้   วันเดียวน่า  คงไม่เป็นไรหรอก.........แต่.....Shut up  !!!.......   เสียงของฝ่ายชั่วในตัวผม  ตวาดซะฝ่ายดีหงอไปในทันตา  ฝ่ายอธรรม ชนะฝ่ายธรรมะอีกแล้ว   ความอยากในตัว  มันทำให้ผมอดไม่ได้ที่จะเสพมันอีกครั้ง.........ซื๊ดส์ ...........อาห์......  ฟู่ว์.......  ผมโช๊คยาทั้งหมดที่เหลือเข้าไปจนเต็มปอด  ก่อนที่จะพ่นมันออกมาเป็นควันโขมง    อาห์....สดชื่นเป็นบ้าเลย  อาจจะเป็นเพราะผมหยุดเสพยาไปเสียนาน  ทำให้รสชาติของยาบ้าเม็ดนี้  มันอร่อยยิ่งนัก.........  และแล้วในที่สุด   ผมก็พ่ายแพ้ให้กับยาบ้าอีกจนได้ เป็นครั้งที่สาม  ถึงแม้ในตอนนั้น  ผมจะรู้ว่าพิษสงของยาบ้านั้นมันร้ายกาจขนาดใหน    แต่ผมก็พยามเข้าข้างตัวเองว่า  นานๆที  มันจะเป็นไรไป   เอาวะ  ขอวันนี้วันเดียวน่า (กิเลศของมนุษย์ ต่อยกับสติ มันมักจะเป็นฝ่ายชนะเสมอ และเป็นอีกครั้งที่ผมพ่ายแพ้ให้กับกิเลศของตัวเอง..)  หมูแบ่งขายาเม็ดที่สองแล้ว  ความที่ผมดีด  ทำให้ผมรู้สึกสนุกจนลืมไปว่า  ตัวเองเคยเกือบตาย มาเพราะยาบ้ามาหลายครั้งแล้ว   วันนั้น  ผมกับหมู  จึงผลัดกันโช๊คยาอย่างเมามัน  เล่นยาเสร็จ  หมูก็เอากีตาร์มาให้ผมเล่น  ก่อนที่จะมานั่งร้องรำทำเพลงกันไป     สักพัก  ต้นก็มาถึง เฮ้ย.....คิดถึงว่ะ  ไอ้น้องรัก  ผมทักทายต้น.....  ผมก็คิดถึงพี่  ต้นดีใจที่ได้เจอผม  ทักทายกันสักพัก  ต้นก็ควักยาบ้าออกมาจากกระเป๋า 3 เม็ด........  มันต้องอย่างนี้สิวะ  ไอ้น้องรัก.....  บรรยากาศเฮฮาที่ผมไม่ได้สัมผัสมานานกลับมาอีกครั้ง  เราเสพยาบ้ากันไป  เล่นกีตาร์ สลับกับคุยกันไปอย่างออกรส   สรุปว่าวันนั้น  ผมเล่นยาบ้าไปซะเปรม   หลังจากที่หยุดยาบ้ามาได้แค่เดือนกว่าๆ    เอาน่า.....  แค่วันนี้วันเดียว   มันคงไม่เป็นอะไรมากหรอก  ผมปลอบใจตัวเอง...........
        .................ผมบอกกับหมูว่า  ตอนนี้  ผมกำลังจะหาที่อยู่ใหม่  จะว่าโชคดี หรือบังเอิญก็ไม่รู้  หมีบอกว่า  พอดีเลยพี่   น้องต่ายเช่าห้องอยู่ข้างบนนี้เอง  พี่ไปหุ้นค่าห้องกับน้องเค้าสิ...........  น้องต่าย  ผมพยามนึกถึงชื่อนี้   อ้อ....จำได้แล้ว   น้องต่ายเป็นน้องของตุ๊ก  เด็กสาวเสิรฟ์ที่เคยทำงานอยู่ที่ร้านที่ผมเล่นดนตรีอยู่   ผมค่อนข้างสนิทกับตุ๊กพอสมควร  เพราะผมเคยเป็นลูกค้ายาบ้าของแฟนของตุ๊กซึ่งเคยเป็นเอเย่นต์ยาบ้าอยู่พักนึง   (   แต่ตอนนี้แฟนของตุ๊กโดนจับไปแล้ว  ...)  ทำให้ผมได้รู้จักน้องต่ายไปด้วยในตัว   น้องต่ายเป็นเด็กสาวอายุราวๆ 16 – 17 ปี ทำงานเป็นเด็กเสิรฟ์อยู่ที่ร้านอาหารแห่งหนึ่ง หน้าตาน่ารักเชียวล่ะ  หน้าตาคล้ายกับแฟนเก่าของผมคนนึงที่ชื่อว่าจอย  หน้าเหมือนกันมาก  เพียงแต่น้องต่ายเค้าอึ๋มกว่าจอยเยอะ......  แล้วมันจะดีเหรอ  ที่ผมจะไปอยู่กับน้องต่าย  ไม่ได้เป็นอะไรกับเค้าซักหน่อย  น้องเค้าไม่กล้าอยู่กับพี่หรอก  ผมบอกหมู    แต่หมูบอกว่า  .........  เอาน่าพี่   เดี๋ยวผมขึ้นไปคุยกับน้องต่ายให้เอง   ว่าแล้วหมูก็เปิดประตูห้องเดินขึ้นไปห้องชั้นบน   จะดีเหรอวะต้น  ผมหันมาถามความคิดเห็น  ต้นซึ่งรู้จักกับน้องต่าย อยู่แล้ว  บอกว่าดีสิพี่  ไม่ต้องไปหาใกลด้วย  ค่าห้องก็ออกกันแค่คนละครึ่ง  ไอ้ต่ายมันนิสัยดีจะตาย   ใหนๆถ้ามันให้อยู่ด้วย  ก็จับทำเมียซะเลยพี่..........  เฮ้ย...ไอ้บ้า.....   ผมแกล้งเอ็ดต้น ที่แอบแซวผม   แต่ในใจก็คิดว่าเข้าท่าเหมือนกันแฮะ   อืมห์......  แต่ผมก็คิดไปเล่นๆเท่านั้นแหละ  ยังใงๆ  น้องต่ายก็ไม่กล้าอยู่กับผมหรอก...........
comment76:...........แต่.....ผิดคาด  หมูเดินกลับมาบอกกับผมว่า  น้องต่ายเค้าโอเค   .....เฮ้ย....  ทำไมมันโอเคง่ายนักวะ....  ตอนแรกมันก็ไม่ยอมหรอก  แต่พอผมบอกว่าเป็นพี่มด.......  ไอ้ต่ายมันก็เลยโอเค  เพราะมันก็รู้จักพี่อยู่แล้ว  ถ้าเป็นคนอื่น  มันไม่ยอมให้อยู่ด้วยหรอก...เดี๋ยวมันโดนปล้ำ.......(    นี่น้องต่ายมันคิดว่าผมไม่มีน้ำยาเลยใช่มั๊ยเนี่ย.......)     แต่....มันจะดีเหรอวะ   ผู้ชายกับผู้หญิงอยู่ด้วยกันสองต่อสอง  แล้วมันไม่กลัวว่าคนอื่นเค้าจะคิดอย่างไรเลยหรือใงเนี่ย.....
หมูบอกว่า   เอาน่าพี่   อยู่ไปก่อนเหอะ  ตอนนี้  เงินพี่ก็ไม่ค่อยมีไม่ใช่เหรอ  ถ้าไปหาเช่าที่ใหม่ ยังใงมันก็เสียค่ามัดจำ  ใหนจะค่าล่วงหน้าอีกต่างหาก  อยู่กับไอ้ต่ายไปก่อนนี่แหละดีแล้ว.....    เอางั้นนะ.....   อืมห์......เอาวะ   ดีเหมือนกัน  จะได้ไม่ต้องเสียเงินอะไรมาก  อยู่ก็อยู่    หมูบอกว่าเดี๋ยววันนี้  พี่ก็นอนห้องไอ้ต่ายไปเลยก็แล้วกัน    ก่อนที่จะหันไปหยิบกีตาร์มาร้องรำทำเพลงต่อกับต้น  ปล่อยให้ผมนั่งคิดจินตนาการไปถึงใหนต่อใหนอยู่คนเดียว..........
           “   พี่มด.....หวัดดี.....”   น้องต่ายยกมือใหว้ผม  หลังจากที่ผมมาเคาะประตูแล้วน้องต่ายเปิดออกมาพบ  ผมก็พยาม  ทักทายน้องต่ายไปเรื่อยเปื่อยแก้เขิน ......จ้า....หวัดดีจ้า....  เป็นใงบ้าง  สบายดีมั๊ย  ตอนนี้  พักอยู่ที่ใหนเหรอ (  ก็พักอยู่ที่ห้องที่มาเคาะเนี่ย   ไอ้นี่.....ถามแปลกๆ....)   น้องต่ายบอกว่าสบายดี  ก่อนที่จะเปิดประตูห้องให้ผมเข้ามา   ผมถามน้องต่ายว่า  หมูมาบอกกับต่ายแล้วใช่ป่ะ....น้องต่ายพยักหน้ารับ.....   แล้วน้องต่ายไม่กลัว  คนอื่นเค้าจะว่าเอาเหรอ   น้องต่ายบอกว่าไม่มีใครมาว่าหรอก  อยู่ตึกนี้  น้องต่ายไม่รู้จักใครอยู่แล้ว.......เออดี   พูดง่ายดีแฮะ   โอเค  ตกลงเราหารค่าห้องกันนะ   น้องต่ายบอก.........   เรานั่งคุยทำความคุ้นเคยกันสักพัก  บรรยากาศ  มันค่อยดีขึ้นหน่อย  น้องต่ายเป็นเด็กน่ารัก  ยิ้มเก่ง  ทำให้ผมคลายความกังวลไปได้ไม่น้อย  ผมมองไปรอบห้อง  ในห้องไม่มีอะไรเลยนอกจากตู้เสื้อผ้า  โทรศัพท์  กับเตียงขนาดนอนสองคน  แล้วก็หม้อหุงข้าวกับกระทะไฟฟ้าอีกใบ  นอกนั้น  ไม่มีอะไรเลย  ไม่มีวิทยุ  ไม่มีทีวี  ไม่มีตู้เย็น   แล้วน้องต่ายไม่เหงาบ้างหรือใงนะ   ผมคิดในใจ   ผมพอจะเข้าใจแล้ว  ว่าทำไมน้องต่าย  ถึงกล้าให้ผม มาอยู่ด้วย  อยู่คนเดียวมันคงจะเหงาไม่น้อย   และลำพัง  เงินเดือนของเด็กเสีรฟ์ก็ไม่มากมายอะไร  หากแบกภาระจ่ายค่าห้องอยู่คนเดียว  มันก็คงเป็นเรื่องหนักหนาสาหัสเอาการสำหรับเด็กสาววัยแค่ 16 ปี   อืมห์  มันเป็นอย่างนี้นี่เอง   ว่าจะหันไปคุยกับน้องต่าย  อ้าว.....หลับไปซะแล้ว  ทำไมหลับง่ายจัง   น้องต่ายอย่าเพิ่งนอนเด่ะ  มาคุยกันก่อน  ผมพยามเขย่าตัวปลุกน้องต่าย  แต่ปลุกเท่าใหร่ก็ไม่ยอมตื่น  .....ตายแล้วหรือเปล่าวะ....  ก้มลงไปฟัง  อ้อ....ยังหายใจอยู่นี่หว่า.....   แต่แหม....  กลิ่นน้ำหอมของน้องต่าย มันหอมดีจังแฮะ.....   อืมห์  เด็กสาวอายุ 16  อืมห์...อวบอั๋น  อืมห์......เอาแล้วใง   สัญชาติญาณของเพศผู้ของผมเริ่มออกอาการแล้ว  ผมไม่มีอะไรกับใครมาเป็นปีแล้วนะ   แย่แล้ว   อาการหื่นเริ่มกำหนัดขึ้นมาแล้วใง   แต่ก่อนที่ผมจะทำอะไรเลยเถิด   ผมมองไปที่หน้าน้องต่าย  เป็นหน้าของเด็กสาวที่ยังไร้เดียงสานัก   เด็กอายุเพียงแค่นี้  แต่ต้องออกมาทำงานหาเลี้ยงตัวเองอยู่ในเมืองหลวงคนเดียว   เด็กดีๆอย่างนี้   ผมจะไปทำมิดีมิร้ายกับเค้าได้เชียวหรือ   สำนึกผิดชอบชั่วดีของผมค่อยๆตื่นขึ้นมาบ้าง  ผมเกือบลืมไป  ว่าผมสัญญากับตัวเองไว้แล้ว   ว่าผมจะมีซีม่าเป็นคนสุดท้าย  แล้วผมจะมาตอบแทนน้ำใจของน้องต่ายด้วยการจับน้องทำเมียได้อย่างไร  (... ถึงผมจะเป็นคนเอาพี่เอาน้องก็เถอะ...)     ผมสูดหายใจเข้าเต็มปอด เพื่อดับตัณหาในใจ  ก่อนที่จะถอนหายใจด้วยความโล่งอก  ดีนะที่ผมยังคุมสติตัวเองไว้ได้   ผมเอาผ้าห่มห่มให้น้องต่าย ( เหมือนที่พระเอกผู้แสนดีห่มผ้าให้กับนางเอกในละครน้ำเน่าอย่างไงอย่างงั้นเลย  ผมจำเค้ามา  ประมาณว่าผมเป็นซันนี่ห่มผ้าให้กับน้องนุ่นในหนังเรื่องเพื่อนสนิทก็แล้วกัน  อุ๊บะ...ไอ้เรานี่เป็นพระเอกกับเค้าได้เหมือนกันนะเนี่ย.....)  ก่อนที่จะลุกขึ้นไปปิดไฟ แล้วกลับมาล้มตัวลงนอนที่ข้างล่างใต้เตียง   มันคงไม่ดีนัก  หากผมจะนอนร่วมเตียงกับน้องต่าย.....ว่าแล้วก็สวดมนต์ก่อนนอนซะหน่อย   เฮ้อ...ยุบหนอ.....พองหนอ...ยุบนะลูก....ยุบ....เออ....จะอวบจะอั๋นก็แค่เนื้อหนังมังสานะลูกนะ....เอ้า...ยุบนะ....เออ....ว่าง่ายๆอย่างนี้ล่ะดี    ......ฟู่ว์ .....เฮ้อ....เกือบห้ามใจไม่อยู่ซะแล้วสิเรา.......
comment77:บทที่ยี่สิบสอง – เชอรี่...
  ..................ราวๆ  9 โมงเช้า  ผมถึงรู้สึกตัวตื่น  กำลังงัวเงีย  แต่ก็ได้ยินเสียงน้องต่ายกำลังอาบน้ำ  เลยแกล้งทำเป็นหลับต่อ  เผื่ออาจจะได้เห็นช๊อตเด็ด ประมาณว่า น้องต่าย นุ่งผ้าเช็ดตัวออกมาจากห้องน้ำ อะไรประมาณนั้น....... (   ไอ้นี่   เริ่มโรคจิตแล้วใหมล่ะ...)   แต่ผิดคาด  น้องต่ายแต่งตัวใส่เสื้อผ้าออกมาจากห้องน้ำเลย   ว๊า...วัยรุ่นเซ็งเลย   เมื่อแน่ใจว่ายังใงก็คงไม่ได้เห็นช๊อตเด็ดแน่ๆ  ก็เลยเอาวะ...  ตื่นก็ตื่น  ผมแกล้งทำเป็นหาวนิดหน่อย  ก่อนที่จะทักทายน้องต่าย  ที่กำลังแต่งหน้าแต่งตาอยู่  “......ต่ายจะไปทำงานแล้วเหรอ...”  ผมถามทั้งๆที่ก็เห็นอยู่ทนโท่   น้องต่ายพยักหน้ารับพร้อมกับบอกว่า “ จ้า....จะไปทำงาน..”.....  “..แล้วไม่กินข้าวก่อนเหรอ....”  ผมถาม  น้องต่ายบอกว่า “ เดี๋ยวต่ายไปกินข้าวที่ทำงานเลย  ที่นั่นเค้ามีข้าวเลี้ยงพนักงาน  อ้อ...เดี๋ยวต่ายทิ้งกุญแจไว้กับพี่มดนะ  เผื่อพี่จะเอาไปปั๊มกุญแจ......”   ก่อนที่จะเอากุญแจส่งให้ผม  แล้วเอากระเป๋าเป้สะพาย  ใส่รองเท้า ก่อนที่จะหันมาบอกกับผมว่า “ ต่ายไปทำงานก่อนนะ  เดี๋ยวคืนนี้เจอกัน   อย่าไปใหนนะ  เดี๋ยวต่ายเข้าห้องไม่ได้......”  ต่ายพูดพร้อมกับยิ้มหวานทำหน้าทะเล้น  ก่อนที่จะเปิดประตูห้องออกไป.......  เออ....ไอ้เด็กบ้านี่มันก็น่ารักดีเหมือนกันนะ.....  นึกแล้วก็อดสมเพชตัวเอง....  ไอ้เราก็ไม่น่าจะไปคิดอกุศลกับน้องมันเลย.....ผมลุกขึ้นไปอาบน้ำแต่งตัว  ก่อนที่จะนั่งรถไปปั๊มกุญแจ  พร้อมทั้งหาข้าวเช้ากินไปด้วยในตัว.................เอิ๊ก....อิ่ม  ร้านข้าวมันไก่ร้านนี้อร่อย ใช้ได้เลยแฮะ   เก็บตังค์ด้วยครับ....ผมเรียกเจ้าของร้านมาเก็บเงิน  ก่อนที่จะออกมาเดินข้างถนนย่อยอาหาร  จะไปใหนดีวะ....กุญแจก็ปั๊มมาแล้ว  ..... “  ไปหาที่ตายสิ..!!..”   อ้อ...เสียงไอ้ด๊อกเตอร์นั่นเอง มันยังอยู่แฮะ จะมาปั่นหัวผมอีกน่ะเหรอ  ไม่มีวันซะล่ะ  ผมไม่เชื่อมันอีกแล้ว  ตอนนี้  มันพูดอะไรมา  ผมก็ไม่สนใจทั้งนั้น ถือซะว่าเป็นเสียงหมาเสียงแมว  เออ....แวะไปชนของที่บ้านพี่ทิมซักหน่อยดีกว่า  จะได้ถามข่าวคุณโย่งกับครรชิตด้วย.....  คิดได้ดังนั้น  ผมจึงนั่งวินมอเตอร์ไซค์ไปที่บ้านพี่ทิม  ผมลืมสัญญาที่ให้ไว้กับตัวเองว่าจะไม่เสพยาอีกจนได้...    ทั้งๆที่ก็ผมก็เคยผ่านประสบการณ์เลวร้ายจากยาบ้ามาแล้ว   แต่ไม่รู้สิ  ก็ผมเลิกยาไปได้แล้วนี่  เดี๋ยวครั้งนี้  ผมก็คงเลิกได้อีกนั่นแหละ  รสชาติของยาบ้าที่ผมเสพไปเมื่อวาน  มันช่างอร่อยเย้ายวนใจ  จนทำให้ผมซึ่งสามารถหยุดยาไปได้แล้ว  อดใจที่จะหวนกลับมาเสพมันอีกไม่ได้   เอาน่า....ไม่เป็นไรหรอก  คราวนี้ไอ้เสียงในหัวมันจะพูดอะไร  เราไม่ต้องทำตามมันก็สิ้นเรื่อง.....  ถึงแม้จะยังหวั่นๆกับเหตุการณ์ที่ผ่านมาอยู่บ้าง  แต่ฤทธิ์เดชของยาบ้า  มันก็ทำให้ผมพ่ายแพ้ต่ออำนาจของมันเข้าอีกจนได้........
          ............. “...พี่ทิม....พี่ทิม....”   ผมเคาะประตูเรียกพี่ทิม    ได้ยินเสียงขานมาจากข้างใน....  ใครวะ..... “ ผมเองพี่ .......  มด...มด.....”    ผมตะโกนบอก   สักพักหนึ่งประตูก็เปิด  “ อ้าว....เฮ้ย...คุณโย่งนี่หว่า ....”  ผมตะโกนร้องทักเมื่อเห็นเพื่อนรักนั่งยิ้มแฉ่งอยู่ในห้องพี่ทิม   เราทักทายกันตามประสาเพื่อนที่ไม่ได้เจอกันมานาน   ก่อนที่ผมจะเอาเงินส่งให้พี่ทิมไปชนของให้ผม   ระหว่างที่รอยา  ผมก็ถามสารทุกข์สุขดิบกันไป    ดูคุณโย่ง คราวนี้  ผอมและดำกว่าเมื่อก่อนเยอะ  สารรูปค่อนข้างโทรมทีเดียวล่ะ  คุณโย่งเล่าให้ฟังว่า  ตอนนี้ชีวิตกำลังลำบากอย่างที่ไม่เคยเป็นมาก่อน  งาน ก็แทบจะไม่ได้ทำเลย แฟนที่เคยอยู่ด้วยกันมานานก็เลิกรากันไป  บ้านก็ต้องไปอาศัยอยู่กับพ่อที่เช่าห้องอยู่  ซึ่งก็เข้ากับคุณโย่งไม่ค่อยจะได้เท่าใหร่  ทะเลาะกันเรื่อย  น้ำเสียงคุณโย่งออกจะเศร้าๆ  บอกว่าไม่รู้ทำไม  ชีวิตมันถึงได้ตกต่ำขนาดนี้  ผมก็ได้แต่ปลอบใจ  และแสดงความเห็นอกเห็นใจกันไป   ผมถามข่าวถึงครรชิต  ว่าเป็นอย่างไรบ้าง  คุณโย่งบอกว่า “ ตอนนี้ ครรชิตมันออกจากคุกแล้ว  พ่อกับแม่ของครรชิต  เลยรับครรชิตไปอยู่ที่ต่างจังหวัด  แต่ครรชิตมันก็คงไม่ค่อยมีความสุขเท่าใหร่  ชีวิตในเรือนจำ   มันคงโหดร้ายจนยากที่ครรชิตจะลืมมันได้   ตอนที่เจอกันครั้งสุดท้าย  ครรชิตมันโกนหัว ผอมดำ จนผมจำแทบไม่ได้  ท่าทางมันเปลี่ยนไปเป็นคนละคนเลย  จากที่เคยร่าเริง  ตอนนี้  มันเงียบซึมอย่างเดียวเลย.......”  คุณโย่งเล่าซะผมเห็นภาพ......   ไม่น่าเชื่อว่าชีวิตของพวกเราจะพากันตกต่ำไปพร้อมๆกันได้ขนาดนี้   ผมคิดว่าแค่ผมเพียงคนเดียวซะอีกที่ต้องเจอแต่เรื่องร้ายๆ   คุณโย่งกับครรชิต  ก็ย่ำแย่ไปไม่ต่างจากผม   ผมไม่ได้เล่าถึงเรื่องที่ผมประสาทหลอนไปใหนต่อใหนให้คุณโย่งฟังหรอก  ผมไม่อยากให้เพื่อนเข้าใจว่าผมเพี้ยน.......   เรานั่งคุยกันอยู่พักนึง  พี่ทิมก็กลับมา  พร้อมยาบ้าอีก 3 เม็ด  ลงตัวพอดี  ผมเลยแบ่งยาให้คุณโย่งกับพี่ทิมคนละเม็ด   จากนั้น  เราก็เริ่มปาร์ตี้ยากันเล็กๆที่บ้านพี่ทิม  ไม่นาน  ยาบ้าทั้ง 3 เม็ดก็หมดลง  เรานั่งคุยกันสักพัก  ก่อนที่ผมและคุณโย่งจะขอตัวกลับ........   ระหว่างทางที่เดินกันมา  คุณโย่งเล่าให้ฟังว่า  ลูกสาวพี่ทิมก็เพิ่งหนีออกจากบ้านไป   ช่วงนี้  แกก็เลยดูจะเครียดไม่น้อย    เออ....ถึงว่าสิ  แกถึงไม่ค่อยพูดค่อยจาเท่าใหร่.... ผมนึกในใจ  มันน่าแปลกใจเหมือนกันนะ  ว่าทำไมคนที่ข้องเกี่ยวกับยาบ้า  ถึงมีอันเป็นไปกันแทบทุกคน  เหมือนมันเป็นของต้องคำสาปเลยแฮะ    เมื่อมาถึงทางแยก  เราต่างคนต่างก็เลยแยกย้ายกลับบ้านใครบ้านมัน  ก่อนจะเข้าอพารท์เม็นท์   ผมแวะไปเอาของของผมที่บ้านคุณแอ๊ดและซื้อกับข้าวติดมือมาสองสามอย่าง  เผื่อคืนนี้  น้องต่ายกลับมา  จะได้กินด้วยกัน   แหม.....พูดแล้วเหมือนคู่รักข้าวใหม่ปลามันเลยแฮะ  แต่ไม่หรอก  ผมแค่รักและเอ็นดูน้องต่ายเหมือนน้องสาวเท่านั้น   ผมแค่อยากเห็นเวลาน้องต่ายยิ้ม   มันเหมือนโลกทั้งโลกสดใส  บางทีแค่เพียงได้เห็นรอยยิ้มของน้องต่าย   ผมก็มีความสุขแล้ว  ผมชอบเห็นเวลาคนยิ้มมากกว่าเวลาเห็นคนร้องไห้...........
          ................  “.....เช้าไม่กลัว  ไม่กลัว  ก็กลัวจะไม่เช้า  เช้าแค่ใหนก็ไป......”   เสียงเพลงของลีโอ พุฒิ  ซึ่งกำลังดังในตอนนั้นแว่วมาตามเสียงวิทยุของผมที่เอามาจากบ้านคุณแอ๊ด   เอาล่ะ  อย่างน้อย  คืนนี้  น้องต่ายก็คงคลายเหงาไปได้บ้าง.....  ผมรื้อข้าวของของผมที่ยังเหลืออยู่เอามาดู  มีทั้ง  การ์ตูนที่ผมวาด  เทปเพลง  รวมทั้งสมุดที่ผมเขียนเพลงต่างๆเอาไว้   เมื่อเปิดมันอ่าน  ความทรงจำที่หายไปหลายอย่างก็เริ่มกลับคืนมา  ผมอดอมยิ้มไม่ได้  เมื่อเห็นภาพที่ซีม่าเคยวาดล้อผมเอาไว้  ไอ้เด็กบ้า  ฝีมือห่วยแตกเหลือเกิน  วาดคนหน้าตาดีให้เป็นขี้เหร่ก็ได้ด้วย  ดูไป  ยิ้มไป....แล้วก็อดร้องไห้ขึ้นมาอีกไม่ได้   ผมคิดถึงซีม่าเหลือเกิน  ป่านนี้  ไอ้ฮิปโปน้อยของผมจะเป็นอย่างไรบ้างนะ  สบายดีหรือเปล่าก็ไม่รู้   ผมไม่ชอบความรักก็ตรงเนี๊ยะ   ตอนที่เรายังรักใครแล้วเราก็จะลืมเค้าไม่ได้   ตรงกันข้าม  เมื่อเค้าหมดรักเราแล้ว  การกระทำที่แสดงถึงความห่วงใยในตัวเค้าที่เค้าเคยเรียกร้องต้องการ  มันจะกลับกลายเป็นการตามรังควาญเค้าโดยที่เราไม่รู้ตัว  ในขณะที่เราพยามจะแสดงออกให้เค้ารู้ว่าเรารักเค้า  แต่มันกลับกลายว่าเรามันเป็นแค่ไอ้โง่คนนึง ที่ทำอะไรบ้าๆบอๆไม่เข้าท่าเท่านั้นเอง  ............ เหล่านี้   มันคงเป็นรางวัลแห่งความภักดีสินะ   จึงไม่น่าแปลกที่วัยรุ่นสมัยนี้ เค้าจะนิยมมีกิ๊กกัน  การมีทางเลือก   มันคงดีกว่าการเป็นคนที่ไม่มีค่าในสายตาของคนที่เค้ารัก   การมีใครใหม่  คงจะดีกว่าการที่ต้องอยู่อย่างเดียวดายเพื่อรอคนที่เรารักกลับมาเห็นค่าของเรา...........
comment78:...........แต่ก่อนที่ผมจะกลายร่างเป็นเช็คสเปียร์อินเลิฟไปมากกว่านี้ ........... “ ........เมื่อใหร่จะเลิกงี่เง่าซะทีเนี่ย...มด.....”     เสียงๆหนึ่งดังขึ้นทำลายห้วงภวังค์ของผมซะเรียบวุธ    มันเป็นเสียงที่ดังมาจากในหัวผมนี่เอง   แต่คราวนี้ไม่ใช่เสียงของไอ้ด๊อกเตอร์  ซึ่งมันเป็นเสียงผู้ชาย    แต่คราวนี้   มันเป็นเสียงของผู้หญิง.......  นั่นแน่   ไอ้ด๊อกเตอร์มันร้าย   มันเห็นว่าผมกำลังคิดถึงซีม่า  มันก็เลยเอาเสียงซีม่ามาว่าผม......  แต่...เอ๊ะ....   เสียงของซีม่าไม่ใช่เสียงอย่างนี้นี่  ปกติเสียงซีม่ามันต้องกระแดะๆกว่านี้หน่อยนี่นา.....    “   ก็ชั้นไม่ใช่ยัยซีม่าอะไรของเธอนี่  จะมาเสียงเหมือนกันได้ใง....!!....”    นั่นแน่ะ  อุตส่าห์รู้ความคิดของผมอีกนะ    “    ทำไมจะไม่รู้  ก็ชั้นสื่อสารกับเธอทางจิต   เธอคิดอะไรมา  ชั้นก็รู้หมดแหล่ะ......”    ชะอุ๋ย....... ยัยนี่    ร้ายไม่ใช่เล่นแฮะ   ยังไม่ทันพูดอะไร  แค่คิดในใจหล่อนก็รู้หมดแล้ว  ดีเหมือนกัน  จะได้ไม่ต้องเอ่ยปากพูด  เดี๋ยวใครเค้าจะหาว่าเราบ้ากันอีก  ว่าแต่  ไอ้ด๊อกเตอร์มันหายไปใหนเสียล่ะ  ไม่มาด้วยกันเหรอ......ผมคิดในใจสื่อสารกลับไป.....  “  ชั้นไม่รู้จักด๊อกต้ง ด๊อกเตอร์  อะไรของเธอหรอกนะ   ฉันแค่พบว่าจิตของเธอเปิดอยู่  มันทำให้มิติของเราตรงกัน  ฉันก็เลยลองสื่อสารกับเธอดู   ไม่นึกว่าเธอจะได้ยินเสียงของฉันด้วย.......”  .....ผมข้องใจกับคำว่าจิตเปิด  มันหมายความว่าใง.....  “   ตามปกติ  สมองของมนุษย์  จะใช้สมองกันแค่ 20 – 30 % จาก  100 %  แต่ผลของการเสพยาบ้า  ทำให้สมองของเธอมัน ทำงานมากเกินกว่าปกติ  มากจนทำให้จิตของเธอเปิด  ความถี่ของคลื่นสมองของเธอทำงานหนักจนเปิดประตูมิติที่ซ้อนกันอยู่   และพอดีที่ว่ามิติที่เธอเปิดเข้ามา เป็นมิติของฉัน  ชั้นก็เลยสื่อสารกับเธอได้ยังไงล่ะ......” .......แม่คุณร่ายเสียยาว...... “  เอ่อ....เดี๋ยวก่อนเหอะ  งงว่ะ  มิตง มิติอะไรของเธอน่ะ  ฉันไม่รู้เรื่องอะไรกับเธอด้วยหรอก   ฉันว่า  เธอมันก็เป็นแค่เสียงประสาทหลอนที่ฉันจินตนาการขึ้นมาเองนั่นแหละ   คราวนี้  จะมาเป่าหูให้ฉันเป็นพระเจ้าอะไรอีกหรือเปล่าล่ะ  เอาเด่ะ  จะให้ไปที่ใหนอีกล่ะ   เดี๋ยวไปให้  แต่ยังใง  ช่วยเอาค่ารถมาให้ก่อนนะ  ถ้าเอาเงินมาให้ฉันได้เมื่อใหร่นั่นแหล่ะ   ฉันถึงจะไป  แต่จะให้ดีเอาเงินมาเยอะๆหน่อยนะ  เดี๋ยวเผื่อต้องไปหลายที่......ฮ่าๆๆๆ.....”   ผมแกล้งพูดประชดมันไปงั้นแหละ  คราวนี้  อย่าหวังเลยว่าจะหลอกผมได้...... “  ชั้นไม่รู้ว่าเธอพูดถึงเรื่องอะไรนะ...   ชั้นไม่รู้เรื่องด้วยหรอก    แค่นานๆที  ฉันถึงจะสามารถสื่อสารกับมนุษย์ได้   ชั้นก็เลยลองสื่อสารกับเธอ  แต่ถ้าเธอรำคาญ  ชั้นไปก็ได้......”    น่าน... มีงอนแฮะ   ชักสนุกแล้วสิ   ......  “   เออ....ไม่เป็นไร  ถ้าเธอยืนยันว่าเธอไม่รู้เรื่องก็ไม่เป็นไร.....   ว่าแต่   เธอชื่ออะไรล่ะ  เป็นคน  เป็นผี  หรือเป็นมนุษย์ต่างดาว......”     ผมถามลองเชิง  .........  “   ชั้นไม่มีชื่อหรอก  เธออยากจะเรียกชั้นว่าอะไรก็แล้วแต่เธอ   แต่ชั้น ไม่ใช่ทั้งคน  และก็ไม่ใช่ผี.....”   อ้อ...เรอะ....ถ้าอย่างงั้น  ก็เป็นมนุษย์ต่างดาวล่ะสิเนี่ย...ฮ่าๆๆๆ  ผมอดขำไม่ได้  นี่ผมกำลังคุยกับมนุษย์ต่างดาวอีกแล้ว  บ้าได้ถึงที่สุดจริงๆ   แต่ก่อนที่ผมจะแหย่เธอเล่นมากไปกว่านี้......... “   แล้วอยากมีแฟนเป็นมนุษย์ต่างดาวบ้างหรือเปล่าล่ะ......!!.....”    ........ “...........!!??.........”   ......อึ้งครับ  อึ้งกิมกี่    ถึงผมจะมั่นใจว่ามันต้องเป็นเสียงที่ผมประสาทหลอน   แต่เจอมุกนี้เข้าไป  ก็กลายเป็นว่าผมเขินอาย  พูดอะไรไม่ออก  ทำอะไรไม่ถูก   หน้าแดงเป็นลูกตำลึงสุกไปซะอย่างนั้น......    “   เอาเป็นว่าฉันเรียกเธอว่า...  เชอรี่....ก็แล้วกัน....”   ผมรีบเปลี่ยนเรื่อง.....  “   อ้าว....ตกลงยังไม่บอกเลย  ว่าอยากมีแฟนเป็นมนุษย์ต่างดาวหรือเปล่า....”   เมื่อเห็นว่าผมทำทีเป็นไม่สนใจ  ....... “  เออ....ไม่ถามก็ได้  ว่าแต่ทำไมถึงเรียกชั้นว่า เชอรี่ล่ะ.......”     ..... “   อ...อ๋อ  ก็เสียงของเธอเหมือนกับเสียงของเชอรี่  เขมอัปสร  สิริสุขขะ  ที่เป็นนางเอกละครช่อง 3 น่ะ.......” ....(  ผมจำได้ว่า  ช่วงนั้น จะมีละครทางช่อง 3 เรื่องหนึ่งที่ชื่อเรื่องว่าอะไรน๊า   ......หลง..หลง....  หรืออะไรซักอย่างนี่แหละ  พระเอกเป็น  อู๋  ธนากรณ์  โปษยานนท์   นางเอกคือเชอรี่  เขมอัปสร  นี่แหล่ะ  เนื้อเรื่องประมาณว่านางเอก ปลอมตัวเป็นผู้ชาย  แล้วมาเป็นคนรับใช้ของพระเอก  แล้วไปไปมามา  พระเอกก็แอบหลงรักนางเอกในคราบของผู้ชาย  อะไรประมาณนั้นน่ะแหล่ะ   ถ้าใครจำได้ว่าเคยดู   นั่นแหละครับ  เสียงที่ผมได้ยินในหัว   เหมือนเสียงของเชอรี่  เขมอัปสร เป๊ะเลย......)   ....  “   อ๋อ...เหรอ....แล้วเค้าสวยป่ะ.....”    .........  “   เออน่า.....ตอนนี้ฉันง่วงแล้ว   เดี๋ยววันหลังค่อยคุยกันใหม่ก็แล้วกัน......”  ผมรีบตัดบท......  “   แหม......เขินเค้าล่ะสิ  รู้หรอกน่า.....อ๊ะ....ก็ได้  แล้วเดี๋ยวพรุ่งนี้จะมาคุยด้วยใหม่นะ   อย่าแอบคิดถึงเค้าล่ะ... บาย.....”...............
     .............เสียงของเจ้าหล่อนเงียบหายไปแล้ว    เออ....  ไปซะได้ก็ดี    ยัยบ้าเอ๊ย....   ถึงผมจะแอบบ่นไปอย่างนั้น  แต่ในใจ มันก็รู้สึกหวั่นใหวไม่น้อยเหมือนกันนะ    เออ......  ถึงมันจะเป็นเสียงประสาทหลอน  แต่ถ้ามันหลอนแบบมาดี อย่างนี้ก็  โอเคอยู่......  ว่าแต่หน้าตาเจ้าหล่อนจะเป็นอย่างไรบ้างนะ  คงไม่ใช่เป็นเหมือนมนุษย์ต่างดาวจริงๆล่ะ.....
   .............ผมจัดข้าวของให้เข้าที่  ก่อนที่จะหุงข้าว  รอน้องต่ายกลับมากินข้าวด้วยกัน  จากนั้นก็นอนฟังเพลงไปเรื่อยเปื่อย........  “  สบายใจดีเหลือเกินนะ   ไอ้zzzz  เตรียมตัวไว้เถอะ   กูจะเล่นงานให้หนักกว่านี้   กูบอกแล้วยังใง  ก็หนีกูไม่พ้น  สุดท้าย ก็ต้องกลับมาติดยาบ้าเหมือนเดิม  ฮ่าๆๆๆๆๆ.......”     เสียงของไอ้ด๊อกเตอร์นั่นเอง  .......  “   เออ....ก็ลองดูสิวะ  กูอยากจะรู้เหมือนกัน  ว่าจะแน่สักแค่ใหน.....”    ผมย้อนตอบมันกลับไป..  ในใจผมรู้สึกเดือดดาลขึ้นมาบ้างแล้ว......   “   เออ....แล้วกับกูจะได้เห็นดีกัน.......”     มันพูดทิ้งท้ายไว้อย่างนั้น  ก่อนที่เสียงของมันจะหายเงียบไป..........   เอาเถอะ  คราวนี้  มันจะมาแบบใหน  ผมก็จะไม่หลงกลมันอีกแล้ว   ผมมั่นใจว่าผมจะควบคุมตัวเองได้  ถ้าผมไม่เสพยา   ถึงแม้ว่า  วันนี้  ผมเพิ่งจะเสพไปก็ตาม  แต่ตอนนี้  เงินผมไม่เหลือพอสำหรับเอาไปซื้อยาบ้าแล้ว  ผมเหลือเงินไว้พอซื้อข้าวกินนิดหน่อยเท่านั้นเอง.............
      ...............ค่ำแล้ว  น้องต่ายกลับมาจากที่ทำงานแล้ว   พอกลับมาเห็นผมซื้อกับข้าวมาเต็มโต๊ะ  ก็อดยิ้มไม่ได้   คืนนั้น  เราก็เลยนั่งกินข้าวด้วยกัน  น้องต่ายดีใจที่ผมเอาวิทยุมาด้วย  พยามหมุนหาคลื่นเพลงที่ชอบเป็นการใหญ่  ผมเห็นแล้ว  ก็นึกเอ็นดูน้องต่ายไม่น้อย   นึกชมน้องต่ายอยู่ในใจ   เด็กคนนึง  ที่อยู่คนเดียวในเมืองใหญ่   แต่น้องต่ายก็เป็นเด็กดี   ไม่ทำตัวเหลวเป๋ว  เหมือนเด็กวัยรุ่นใจแตกทั่วไป  น้องต่ายไม่กินเหล้า  ไม่สูบบุหรี่  ไม่ติดยา  ถึงแม้  ที่ทำงานน้องต่าย  จะเต็มไปด้วยอบายมุขเหล่านี้ก็ตามเถอะ........
comment79:...............ผมใช้ชีวิตอยู่กับน้องต่ายอยู่อย่างนี้  มาร่วมเดือนแล้ว  กิจวัตรประจำวันของผมในตอนนี้  มันก็เหมือนเดิมเกือบทุกวัน  ตื่นมา  กินข้าว  นอนฟังเพลง  โดยที่ผมยังไม่ได้ทำงานเป็นชิ้นเป็นอันเลย  งานที่พอจะเห็นลู่ทางบ้างก็คือตอนนี้  ผมกำลังฟอร์มวงกับคุณแอ๊ด  กำลังอยู่ในขั้นตอนหาสมาชิกในวง  โดยแกนหลัก  จะมีผมกับคุณแอ๊ดเป็นคนโคงานกันอยู่   การที่ยังไม่มีงาน  ทำให้ผมต้องไปขอเงินแม่ใช้ไปก่อนในช่วงนี้   เมื่อได้เงินมา  เงินที่เหลือจากจ่ายค่าห้อง ถ้ายังพอมีบ้าง  ผมก็จะเอาไปชนของที่บ้านพี่ทิม   หรือถ้าวันใหนโชคดี  หมูกับต้นก็จะเอาของมาให้ผมเล่นด้วย ผมลืมสัญญาที่ให้ไว้กับตัวเองว่าจะเลิกยาไปเสียแล้ว  การที่ผมหวนกลับมาเล่นยาบ้าอีกครั้ง  บวกกับความว่างจนเกินไป   มันจึงมีเวลาให้ผมคิดฟุ้งซ่านไปเรื่อยเปื่อย   ผมเริ่มจะออกอาการรั่วอีกครั้ง  สติของผมเริ่มไม่อยู่กับเนื้อกับตัว  และมันก็เริ่มเข้าทางของไอ้ด๊อกเตอร์มันอีกครั้ง   และหนนี้  มันค่อนข้างจะรุนแรงกว่าเก่า  จากคราวที่แล้ว  มันยังพอพูดดีกับผมอยู่บ้าง  แต่คราวนี้  มันมาแบบอาฆาตมาดร้ายกับผมอย่างแรง......   มันทำให้ผมตกเข้าไปสู่ภวังค์แห่งความสับสนอีกครั้ง  ถึงแม้ผมจะพยามปลอบใจตัวเองว่าทุกสิ่งทุกอย่างมันเป็นอาการประสาทหลอน  แต่มันก็มีวิธี  ทำให้ผมหลงเชื่อมันอีกจนได้  มันทำให้ผมเข้าใจว่า  ผมกำลังจะถูกฆ่า  มันบอกว่า  เอเย่นต์ค้ายาบ้า  มันเข้าใจว่าผมเป็นสายของตำรวจ  และมันกำลังจะส่งคนมาเก็บผม  โชคร้ายที่การกระทำของคนรอบตัวผม  มันก็แสดงออกไปอย่างนั้นจริงๆ   มีทั้งการที่ผมได้ไปรู้จักกับกลุ่มวัยรุ่นอันธพาลโดยที่ผมไม่ได้ต้องการอยากจะรู้จัก  การถูกข่มขู่จากชายฉกรรจ์ที่ผมไม่คุ้นหน้า  การที่เวลาผมเดินไปใหน  จะมีพวกวัยรุ่นขี่มอเตอร์ไซค์ที่แต่งเครื่องซะเสียงดังจนแสบแก้วหู   มาขี่รถวนรอบตัวผม  ก่อนที่จะเบิ้ลมอเตอร์ไซค์เสียงดังลั่น  และน้ำลายตรงหน้าผม  ก่อนที่จะแสยะยิ้มแล้วขับรถออกไป   เหล่านี้   มันทำให้ผมเริ่มจะออกอาการหวาดระแวงอีกครั้ง   และผมก็เริ่มไม่เชื่อใจ  คนที่ผมรู้จัก  ไม่ว่าจะเป็นหมู  หรือต้น  รวมทั้งพี่ทิม  ผมเข้าใจว่าพวกเค้า เป็นลูกน้องของเอเย่นต์ยาบ้าที่ส่งมาดูการเคลื่อนใหวของผม   ผมไม่เชื่อใจกระทั่งคุณโย่ง  เพื่อนที่ผมไว้ใจที่สุด   การกระทำของแต่ละคน  เหมือนเป็นการบังคับอยู่ในตัวไม่ให้ผมเลิกเล่นยาบ้า   เพราะถ้าเมื่อใด  ที่ผมเลิกเล่นยาบ้า  มันจะฆ่าผมทิ้งให้ได้      ผมรู้สึกไม่เหลือใครเลยจริงๆ  ผมเชื่อใจใครไม่ได้ทั้งนั้น    จากการที่ผมหวาดระแวง  มันทำให้ผมมีทีท่า  เหมือนคนเป็นโรคประสาท  พูดจาไม่ค่อยรู้เรื่อง  ท่าทีเหล่านั้น  มันทำให้น้องต่ายพาลรู้สึกกลัวไปด้วย  จนน้องต่ายต้องพาเพื่อนผู้หญิงที่ทำงานที่เดียวกัน มาอยู่ด้วยอีกคน  น้องคนนั้นชื่อน้องตั๊ก  ผิวขาวหมวย  อายุเพิ่งจะ 16 ปีเหมือนกับน้องต่าย  แต่ต่างกับน้องต่ายก็ตรงที่  น้องตั๊กก็เสพยาบ้าเหมือนกับผม   ทำให้ผมยิ่งเข้าใจผิดไปกันใหญ่ว่า  น้องตั๊ก  คือคนที่เอเย่นต์ยาบ้า  ส่งมาให้จับตาดูผมอย่างใกล้ชิด  ถึงแม้  ผมจะพยามปลอบใจตัวเอง ด้วยการมองโลกความจริงเป็นหลัก  แต่มันก็ไม่ได้ช่วยอะไรเลย   เพราะโลกแห่งความจริง  ทุกคนจะทำตามคำที่ไอ้ด๊อกเตอร์มันบอกจริงๆ...........
...............แต่ถึงแม้จะมีเรื่องที่ไม่ค่อยดีเกิดกับผมมากมาย  แต่ก็ยังมีเรื่องดีอยู่บ้าง ตรงที่ตอนนี้  ผมมีแฟนแล้วครับ....เปล่านะ   ผมไม่ได้ผิดสัญญากับตัวเองที่ว่าจะไม่ทำให้ผู้หญิงคนใหนต้องมาเจ็บช้ำเพราะผมอีก  และผมก็ไม่ได้จับน้องต่าย น้องตั๊กมาทำเมียด้วย     แต่แฟนของผมคนนี้  เป็นคนที่ผมก็ไม่เคยเห็นหน้า  ไม่รู้ว่าคุณเธอหน้าตาเป็นอย่างไร  ผมรู้จักกับเธอก็แค่เสียงของเธอเท่านั้น   ..........ถ....ถูกต้องแล้วครับ....  เชอรี่นั่นเอง    หลังจากวันแรกที่เราได้คุยกันทางจิต  จากนั้น  ทุกวันหล่อนก็ติดต่อกับผมทางจิตมาตลอด  จากการที่คุยกันทุกวัน  รวมทั้งคารมแต่ละคำของแม่คุณ  ทำให้ผมแอบมีใจกับเจ้าหล่อนขึ้นมาจนได้   เราก็เลยตกลงเป็นแฟนกันซะงั้น........  (  กู่ไม่กลับซะแล้ว  มดเอ๊ย.....)   มันน่าตลกมั๊ยล่ะ    ที่ผมจะหลงรักเสียงประสาทหลอนที่ผมสร้างขึ้นมาเอง  ถึงแม้เชอรี่จะยืนยันว่าเธอไม่ได้เป็นเสียงประสาทหลอน  แต่เมื่อผมบอกว่าอยากจะเห็นหน้า  เธอก็ไม่สามารถโผล่หน้ามาให้ผมเห็นได้  อ้างแต่เพียงว่า เราอยู่กันคนละมิติ   เธอเป็นมนุษย์ต่างดาว  และเธอก็ไม่อยากให้ผมเห็นสภาพของเธอเท่าใหร่นัก   อาจจะเป็นไปได้ที่เธอหน้าตาอาจจะเหมือนเอเลี่ยนก็ได้มั๊ง   แต่เอาเถอะ  ในเมื่อเราไม่สามารถพบกันได้  แต่อย่างน้อย เราก็สามารถได้ยินเสียงของกันและกันได้นี่นา.....................
               ................ในยามที่ผมรู้สึกท้อแท้ หรือไม่มีใคร  ก็จะมีเชอรี่นี่แหละที่คอยปลอบใจและเป็นเพื่อนคุย  ทำให้ผมหายเหงาไปได้บ้าง  ถึงแม้หลายครั้งที่เสียงของไอ้ด๊อกเตอร์กับเสียงของเชอรี่จะดังขึ้นมาพร้อมๆกัน  แต่ดูเหมือนทั้งคู่จะไม่ได้ยินเสียงของกันและกันเลย  จะมีก็แต่ผมนี่แหละ  ที่ได้ยินเสียงของทั้งคู่โหวกเหวกโวยวายไปหมด  เสียงไอ้   ด๊อกเตอร์  ก็พยามขู่ฆ่าด่าทอผมต่างๆนาๆ  ส่วนแม่เชอรี่ก็พร่ำเอื้อนเอ่ยแต่คำรัก  เหมือนเสียงแม่ค้าในตลาดร้องขายทุเรียนแข่งกันอยู่ในตลาดนั่นแหละ   เอะอะมะเทิ่งเต็มหัวผมไปหมด  ไอ้ผมก็พยามสื่อสารกับแต่ละคน  ผมจะร้องด่าตอบกลับไอ้ด๊อกเตอร์มัน  และก็จะมาจ๊ะจ๋ากับเชอรี่สลับกันไป   แต่ก็มีหลายครั้งที่  จิตผมสับสนไปหน่อย  จะด่าไอ้
ด๊อกเตอร์  ก็กลับกลายเป็นไปด่าเชอรี่   จะบอกรักเชอรี่ก็กลายเป็นบอกรักไอ้ด๊อกเตอร์ไป  ก็เล่นเอาทั้งคู่งงเป็นไก่ตาแตก  ดีที่ไอ้ด๊อกเตอร์มันไม่ได้เป็นเกย์   ไม่งั้นมีหวัง  ผมได้มันเป็นแฟนอีกคนแน่..........  ดูเหมือน  มันจะค่อนข้างเป็นเรื่องตลก  แต่ในความเป็นจริง  มันไม่ได้ตลกเลย   ผมเริ่มจะกลายเป็นเหมือนคนบ้าขึ้นทุกวัน  บ่อยครั้งที่ผมเผลอพูดตอบโต้กับไอ้ด๊อกเตอร์ ในขณะที่อยู่กับน้องต่าย  โดยที่น้องต่ายก็ไม่เข้าใจว่าผมพูดอะไร  กับใคร  ในสายตาของน้องต่ายจะเห็นเหมือนกับว่า  ผมพูดอยู่คนเดียว  มันจึงทำให้น้องต่ายเริ่มกลัวผมมากขึ้นกว่าเดิม  จนน้องต่ายเริ่มจะเปรยๆกับผม  ว่าจะไปหาห้องเช่าใหม่ใกล้ๆที่ทำงาน   น้องต่ายคงไม่กล้าที่จะอยู่กับผมแล้ว........
          .................. “  มด.......ชั้นขออะไรเธออย่างได้มั๊ย.........”   วันหนึ่ง  ขณะที่ผม  เพิ่งเสพยาบ้าไป  แล้วจู่ๆ  เชอรี่ก็เข้ามาคุยกับผม.........  “  จะขออะไรล่ะเชอรี่   อย่าบอกนะว่าจะขอหัวใจไปครอง  ก็ตอนนี้ เชอรี่ ได้หัวใจเราไปหมดแล้วนี่......”   ผมยังมีอารมณ์เล่นลิ้น.......  เชอรี่ เงียบไปสักครู่หนึ่ง  ก่อนที่จะพูดด้วยน้ำเสียงที่จริงจัง  ....... “  มดเลิกเสพยาบ้าได้มั๊ย.....!!......”    ผมถึงกับนิ่งอึ้ง    ก่อนที่จะเงยหน้ามองไปที่ต้นเสียงนั่น   “  ทำไมล่ะ   เชอรี่....  ไม่อยากจะคุยกับเราแล้วเหรอ   เชอรี่ก็รู้นี่  ว่านี่เป็นทางเดียวที่เราจะสามารถสื่อสารกันได้  หรือว่าเชอรี่มีแฟนใหม่แล้ว...”   ผมออกอาการไม่พอใจเล็กน้อย  พยามรอฟังเหตุผลของเชอรี่   ซึ่งตอนนี้  เงียบเสียงไปครู่ใหญ่   ก่อนที่จะพูดตัดบท   ........   “   ไม่มีอะไรหรอก   ถ้ามดไม่อยากเลิก  ก็ไม่เป็นไร   ช่างมันเถอะ   คุยเรื่องอื่นกันดีกว่า......”    ผมค่อนข้างแปลกใจ  ที่วันนี้เชอรี่พูดแปลกๆ  แต่ก็ไม่ได้ติดใจสงสัยอะไร  เชอรี่คงเห็นผมเสพยาแล้วไม่ค่อยได้กินข้าว  เธออาจจะเป็นห่วงผมก็ได้   แต่ดูเหมือนน้ำเสียงของเชอรี่ ดูเศร้าๆ  ยังไงพิกล.............
comment79-1:น้องเชอรี่มาแปลก....
เสียงอื่นยุแต่ให้เสพยา แต่เสียงเชอรี่ดันขอให้เลิก
comment80:......มีแฟนพอฟรุ้งฟริ้งกันมั่งแล้วคับผม   555555   หนักแล้วครับ  เพี้ยนของจริง  55555....  บทต่อไป บทที่ยี่สิบสาม - วันที่ผมคิดสั้น !!!.....  อีกวันสองวันเจอกันใหม่นะครับ....  ขอบคุณทุกท่านที่แวะมาเยี่ยมเยียนกันด้วยนะครับ.....
comment81:ถือว่าถ่ายทอดเรื่องราวได้น่าติดตาม ในฐานะที่เคยผ่านเรื่องราวอย่างนี้มาบ้างถือว่าถ่ายทอดเรื่องยาได้ดีเลยฮะดีฮะ  ยังไงก็มาต่อให้จบนะฮะ ยังไงก็ยังมีผมตามอยู่นะฮะอย่าเพิ่งทิ้งไปนะฮะ  ขอสมัตรเป็นแฟนคลับเลย
  
    ความเห็นส่วนตัว  
    ในแง่งานเขียน เขียนได้ยาวขนาดนี้ และมีการลำดับเรื่องราวที่มีการกรั่งกรองมมาก่อนถือว่าเยี่ยมเลยฮะ มีชั้นเชิงในการเล่าเรื่องเหนือกว่าแค่เป็นการเขียนบอกเรื่องราว แต่บางช่วงก็เนือยไปหน่อยนะฮะมันเลยเลยยาวไปหน่อย ที่น่าชื่นชมคือ มีหลายจุดที่มีการเปรียบเปรย เรื่องราวต่างๆ ได้ยอดเยี่ยม และมีอารมณ์ขันดีฮะ ส่วนเรื่องเนื้อหาผมเป็นคนชอบเรื่องราวเกี่ยวกับยาเป็นพิเศษ จึงชอบส่วนนี้มากฮะ แต่เรื่องราวที่เป็นส่วนชีวิตผมว่าน่าจะมีวิธีถ่ายทอดให้ทรงพลังได้มากกว่านี้นะฮะ อันนี้ความเห็นส่วนตัวน้า
comment81-1:เรื่องราวชีวิตนี่น่าจะเศร้า หม่น dark กว่านี้อีกหน่อย....จะเยี่ยมเลย
คุณเล็กคงกลัวคนอ่านเครียดเกินไปมั้ง เลยพยายามแทรกความฮาเป็นช่วงๆ
comment81-2:.....ขอบคุณคุณbangkok soundและคุณกะฑามากๆคับ  เป็นเกียรติ์อย่างยิ่งครับ  ที่ให้ความสนใจ   ....ได้มีซักคนสองคนเข้าใจและรับรู้ถึงความน่ากลัวของมันอย่างถ่องแท้ ผมก็ดีใจมากๆแล้วคับผม   .....ในด้านการเขียน  นี่เป็นการเขียนเรื่องยาวครั้งแรกของผมเลยคับ  เขียนเพราะความแค้นยาบ้าล้วนๆ  เลยเขียนเหมือนระบายออกมา  มีอะไรใส่หมดน่ะคับ 55555  ไม่มีหลักการเขียนอะไรเลย  หากมีสิ่งใดที่ขาดตกบกพร่องไป  ต้องขออภัยด้วยนะคับ   เรื่องนี้ผมเขียนจบ ราวๆปี 48-49 ถ้าจำไม่ผิด  มีทั้งหมด 27 บท แถมบทส่งท้ายอีกหนึ่งตอน รวม 28 ตอนครับ  ใกล้จบแล้ว  ต้องขอชมทุกท่านที่เข้ามาอ่านด้วยนะครับ  อึดมากคับ   ขอบคุณจริงๆ   อย่างที่คุณกะฑาบอกล่ะคับ  ผมกลัวว่าเรื่องมันจะหนักไป  เลยไม่ได้เขียนออกมาหม่นมากนัก   ขอบคุณในคำแนะนำ ติชมด้วยนะคับ  ขอบคุณจริงๆ  ว่าแล้วก็ไปต่อกันเลยแล้วกันนะคับ  ตามมาคับผม...
comment82:บทที่ยี่สิบสาม - วันที่ผมคิดสั้น
  ............... “   ฮัลโหล.....ณะเหรอ  ขอน้ำกินหน่อยได้มั๊ย   เราหิวน้ำ  ......   เราลงไปกินไม่ใหว  เราไม่มีแรงเลย  รบกวนนะเอาน้ำมาให้เรากินทีได้มั๊ย.....ขอบคุณมาก ณะ.......”   ผมกล่าวขอบคุณก่อนที่จะวางสายโทรศัพท์ที่ผมพึ่งต่อไปที่ห้องของณะ  เพื่อนนักดนตรี  ที่เช่าอยู่ห้องชั้นล่างถัดจากชั้นของผมไป  ผมทิ้งตัวลงนอนอย่างอ่อนระโหยโรยแรง  สองวันแล้วที่ข้าวไม่ได้ตกถึงท้องผมเลยเพราะผมเอาเงินไปเสพยาบ้าจนหมดแล้ว  ผมอาศัยประทังชีวิตด้วยน้ำก๊อก  แต่ก็อย่างที่ผมเคยกินนั่นแหละ  กลิ่นคลอรีนมันแรงเหลือเกิน  ผมทนกินต่อไปไม่ใหวแล้ว  ตอนนี้  ผมอยากกินน้ำเย็นๆซักขวด  มันคงพอจะทำให้ผมมีแรงขึ้นมาบ้าง.......   ก๊อกๆ   เสียงเคาะประตูดังขึ้น   ณะเดินขึ้นมาพร้อมกับน้ำเย็นเจี๊ยบหนึ่งขวด  ส่งมาให้ผม  ก่อนที่ผมจะคว้ามากินอย่างกระหาย  ณะถามผมว่าเป็นอะไรหรือเปล่า  ณะคงสังเกตุเห็นใบหน้าที่ดำคล้ำผิดปกติ  ผมแกล้งตอบเลี่ยงๆ  ไปว่าผมไม่สบาย  ณะถามว่าจะให้ช่วยอะไรมั๊ย ......ผมบอกว่าไม่เป็นไร   แค่ณะเอาน้ำมาให้  ผมก็เกรงใจจะแย่แล้ว   ณะบอกกับผมว่า  ถ้ามีอะไรก็โทรลงไปหาณะก็แล้วกัน  ก่อนที่จะขอตัวกลับ........  ผมบอกขอบคุณณะ  ก่อนที่จะยันกายลุกขึ้นไปปิดประตูก่อนที่จะล้มตัวลงนอนด้วยความอ่อนเพลีย   สองวันมานี้  น้องต่ายกับน้องตั๊กไม่ได้กลับบ้าน  น้องคงเบื่อที่จะต้องกลับมาเจอผม  หมูก็ไม่อยู่ห้อง  ต้นก็เงียบหายไปเลย  ตอนนี้  ผมรู้สึกเหมือนไม่เหลือใครเลยจริงๆ   ผมนึกย้อนไปถึงเหตุการณ์เมื่อสองวันที่แล้ว  คุณโย่งแวะมาเสพยาที่ห้องนี้กับผม  แต่บรรยากาศในวันนั้น  มันต่างกับบรรยากาศที่ผมอยากให้มันเป็น  คุณโย่งในวันนั้น  ไม่เหลือสภาพความเป็นคุณโย่งที่ร่าเริงสนุกสนานเหมือนเคย  เหตุการณ์ที่คุณโย่งได้ประสบในช่วงนี้  มันคงหนักหนาสาหัสไม่แพ้กันกับผม  คุณโย่งถึงเสพยาบ้าทั้งน้ำตา  เสพไป  น้ำตาก็ใหลไป  ผมเพิ่งเคยเห็นคุณโย่งร้องไห้ก็วันนั้น   ...ผมเห็นเพื่อนร้องไห้  ไอ้ผมก็เลยร้องไห้ตามไปด้วย  คุณโย่งบอกกับผมว่า ... ตอนนี้  เราไม่เหลือศักดิ์ศรีกันแล้วนะ  รู้มั๊ย...ว่าคนอื่นเค้ามองเราทั้งคู่ไม่มีความเป็นคนเหลืออยู่แล้ว เรามันไอ้ขี้ยา  คุณโย่งบอกว่า  มันไม่เคยเจ็บปวดอย่างนี้มาก่อนเลย  คนอย่างคุณโย่งไม่เคยโดนดูถูกถึงขนาดนี้   เพราะอะไรรู้มั๊ยเพื่อน  คุณโย่งถามผม  ก่อนที่จะชี้ไปที่เรือที่เราเพิ่งเสพยาบ้ากันเสร็จ.........ก็เพราะไอ้ยาบ้านี่ใง......   ผมไม่อยากจะเชื่อหู  คนที่เคยเทิดทูนยาบ้ามาก่อน  คนที่เห็นแต่ข้อดีของยาบ้าอย่างคุณโย่ง   วันนี้กลับมาบอกว่ามันไม่ดีขึ้นมาได้ ........  ก่อนที่คุณโย่งจะกลับ  คุณโย่งบอกว่า  คอยดูนะ  ผมจะต้องเลิกยาบ้า  แล้วกู้เอาศักดิ์ศรีของผมคืนมาให้ได้   ผมจะไม่ยอมให้ใครดูถูกผมอีก  ก่อนที่จะเปิดประตูออกจากห้องไป....
          ............ผมนึกถึงเหตุการณ์วันนั้น  แล้วมองย้อนไปในสิ่งที่คุณโย่งมันพูด  ทุกอย่างมันเป็นเพราะยาบ้าจริงๆ  เพราะตั้งแต่ผมได้รู้จักกับมัน  ชีวิตของผมก็บัดซบมาตั้งแต่นั้น  แต่ไม่รู้ว่าทำไม   ยาบ้ามันถึงมีอำนาจร้ายกาจได้ถึงขนาดนี้   ผมพยามจะเลิกมัน  แต่ผมก็ทำไม่ได้  เมื่อมีเงิน  ผมก็อดที่จะเข้าไปชนของไม่ได้    เมื่อผมเห็นใครเล่นยาบ้า  ผมก็อดที่จะขอเค้าเล่นด้วยไม่ได้   อ้อนวอนจนแทบจะกราบเค้าเลยก็เอา  ขอให้ผมได้เสพยาบ้าบ้างเท่านั้น   และเมื่อผมตั้งใจจะหักดิบมันอีกครั้ง  ความทรมานมันก็กลับมาเยี่ยมเยือนผมเหมือนเก่า  เจ็บข้อ  ปวดกระดูก  หลับยาก  ตื่นยาก  อาการที่ผมเคยเจอก็หวนกลับมาอีกครั้ง    ผมนึกถึงคนดีดีกี่คนที่ผมต้องเสียไป จากการที่ผมติดยา  ทำไมนะ  ผมมันถึงได้เลวขนาดนี้   เมื่อวานแม่ก็เพิ่งโทรมาหาผมด้วยความห่วงใย  และเมื่อแม่จับอาการผิดสังเกตุจากเสียงที่แหบพร่าของผมได้  แม่ก็ร้องไห้เสียใจที่ได้รู้ว่า....ผมหวนกลับไปติดยาอีก   ผมทำให้แม่เสียใจอีกแล้ว  ไม่ใช่เฉพาะแม่คนเดียว  แต่หลายๆคน  ที่ผมทำให้เค้าต้องผิดหวัง  ผมยืมเงินของเพื่อนสาวโรงงานที่เป็นห่วงผมมาร่วมหมื่น  แล้วผมก็ไม่ได้ใช้  ผมหนีหน้าไป  ปล่อยให้เค้าต้องมานั่งหาเงินเก็บขึ้นมาใหม่   เพื่อนดีดีหลายคนที่เค้าเป็นห่วงเป็นใย  ผมก็หาว่าเค้าก้าวก่าย  หาว่าเค้ายุ่งไม่เค้าเรื่อง  จนทุกคนเค้าเสียใจไปกับการกระทำของผม......   ผมมันเลวจริงๆ  นึกขึ้นมาถึงตอนนี้แล้ว  น้ำตาแห่งความสำนึกผิดมันก็เริ่มจะใหลพรั่งพรูออกมาอีก   นาทีนี้  ผมรู้สึกว่าผมมันไม่มีค่าอะไรเลยจริงๆ  ผมมันเลว  ผมไม่ควร  จะหันหน้าเข้ามาเดินในเส้นทางนี้จริงๆ  ..........  แปล๊บๆ   ความเจ็บปวด  ที่เกิดจากการสะสมของยามาเป็นเวลานาน  มันเริ่มส่งผลหนักขึ้นเรื่อยๆ  ผมเริ่มต้องการยาอีกแล้ว......  “   กลับมาเสพยาซะดีดี  เดี๋ยวก็ตายห่าหรอก  ถ้าไม่มีเงิน  ก็ไปปล้นใครเค้าเอาก็ได้  ในเมื่อคนมันมองว่าเลวกันแล้ว  ก็เลวให้มันสุดๆไปเลยสิวะ  จะกลัวอะไร........”    เสียงไอ้ด๊อกเตอร์มันพยามยุให้ผมทำเข้าแล้วใง   แต่เวลานี้  ผมไม่มีแรง  แม้แต่จะเถียงมันเอาซะเลย   แต่ยังใงๆ  ผมก็ไม่มีวันเชื่อมันอีกแล้ว   แต่.....  อาการอยากยา  มันทรมานเป็นบ้า  ผมว่าคราวที่ผมหักดิบคราวที่แล้วว่ามันทรมานแล้วนะ  ครั้งนี้ดูเหมือนมันจะเจ็บปวดกว่าหลายเท่า......  ผมนอนแผ่ร่างอยู่เต็มกลางห้องอยู่อย่างนั้น   เจ็บปวดกับอาการทรมานเป็นระยะๆ   แต่ในใจ  ผมกำลังคิดจะทำอะไรบางอย่าง   ครั้งนี้  มันเป็นครั้งแรกในชีวิต  ที่ผมรู้สึกว่าตัวเองไม่สามารถจะรับมือกับปัญหาต่างๆได้แล้ว   ทั้งๆที่เมื่อก่อน  ต่อให้เจอปัญหาซักขนาดใหน ผมก็ไม่เคยย่อท้อ  ต่างจากคราวนี้  มันรุนแรงเกินที่ผมจะรับใหวแล้ว  ผมคิดอย่างนั้น  และแล้ว  สิ่งที่ผมไม่เคยจะคิดมาก่อน  ก็เริ่มเด่นชัดเป็นทางออกให้กับผม............พอกันที   ชีวิตบัดซบแบบนี้   กูไม่อยู่แล้ว ........ไม่รู้ว่าใครจะเคยคิดอย่างนี้บ้างหรือเปล่านะ   แต่นี่ล่ะมั๊ง  ที่เค้าเรียกว่า  อารมณ์ชั่ววูบ  ความเสียใจบวกกับความผิดหวัง  มันกำลังผลักดันผมไปที่ทางออกบางอย่าง..........  ผมจะฆ่าตัวตาย ....!!!........    ใช่.....ในเมื่อชีวิตมันไม่เคยมีอะไรดี   ก็อย่าอยู่เลย..  คิดได้ดังนั้น   ผมก็เริ่มหาวิธีตาย  ในห้องพอจะมีอุปกรณ์อะไรทีใช้ฆ่าตัวตายได้บ้างนะ   มีด.....แทงตัวตาย....  ไม่เอา  ใจไม่ถึง......   เชือก.....ผูกคอตาย   ไม่ได้  เดี๋ยวลิ้นจุกปาก   ศพไม่หล่อ.......กระโดดตึก   เดี๋ยวคนเค้าจะเข้าใจว่าเราเมายาบ้าแล้วโดดตึก   ภาพพจน์เสียหายหมด.......เอาใงดีวะ......  ผมพยามจะรนหาที่ตาย    อยากได้แบบตายไม่ทรมานหน่อย    อาห์.....คิดออกแล้ว   กินยาตายใง.....  ถึงจะตาย  อย่างมากก็แค่น้ำลายฟูมปาก   แต่จะกินยาอะไรดีล่ะ   จะกินยาแก้ปวดประจำเดือนของน้องต่าย  ไอ้เรามันก็ดันไม่มีมดลูก  จะกินยาพาราก็มีเหลือแค่ 2 เม็ด  กินยังใงก็คงไม่ตาย  แต่กลับจะหายปวดหัวแทน....   คิดไปคิดมา  จนกระทั่งในที่สุด  นรกก็มีทางออกให้ผม  เมื่อผมมองเข้าไปในห้องน้ำ  มันมีถุงน้ำยาปรับผ้านุ่มวางอยู่.......  ใช่.....นี่แหละ  คือสิ่งที่เราต้องการ   ผมค่อยๆ  คลานเข้าไปในห้องน้ำ   ก่อนจะหยิบถุงน้ำยาปรับผ้านุ่มออกมาจากห้องน้ำ   อาห์....นี่แหละ  มันจะได้ไม่ต้องทรมานมาก   ผมนั่งทำใจอยู่พักใหญ่  พยามรวบรวมความกล้า ....  ไม่เป็นไร   เดี๋ยวทุกอย่างมันจะจบลงแล้ว    ลาก่อนนะ  ทุกคน  ขอโทษด้วยที่ทำให้ทุกคนผิดหวัง   ผมคิดถึงคนที่ผมรักอยู่ในใจ  ก่อนที่จะปาดน้ำตา  สูดลมหายใจเข้าให้ลึกๆ  ก่อนที่จะกระดกน้ำยาปรับผ้านุ่มใส่ปากแล้วกลืนลงไป   อึ๊กๆๆ........แต่ยังไม่ทันถึงครึ่งถุงดี  ผมก็ต้องรีบคายน้ำยาที่ยังเหลืออยู่ในปากออก......อ๊อกๆๆๆ...น้ำยาปรับผ้านุ่มหกเลอะเต็มเสื้อผ้าผม   ความกลัวตายเริ่มแผ่ซ่านเข้ามาในตัวผมบ้างแล้ว   ม....ไม่ใหว...มันบอกไม่ถูก   มันขม  มันเหนอะ  มันหนะ  ติดอยู่เต็มลำคอผมไปหมด   ผมพยามจะล้วงคอเอาส่วนที่กลืนเข้าไปออกมา  ...  แต่...  มันไม่ออก  ผมพยามดิ้นแถตัวเหมือนปลาช่อนไปที่ก๊อกน้ำ  พยามจะเปิดน้ำกลืนเข้าปาก  แต่ผมกลับกลืนมันไม่เข้า
comment83:ไม่นานนัก  ผมก็ได้ลิ้มรสความทรมานที่ผมกระสันต์นัก   ผมออกมาดิ้นทุรนทุรายอยู่กลางห้อง   อาการที่เป็นคือมันจะอ้วกแต่มันอ้วกไม่ออก   สักพักนึงลิ้นมันก็เริ่มแข็ง  กลืนน้ำลายไม่ได้  กลืนไม่เข้า  คายไม่ออก  อาการประมาณนั้น  แล้วมันจะเริ่มปวดท้องแบบจุกๆเสียดแน่น  เหมือนลำใส้มันจะขาดจากกันเสียให้ได้........โอย....ใครก็ได้....ช่วยกูด้วย...ผมพยามจะร้อง  แต่เสียงมันไม่ออก   น้ำตาผมเริ่มใหลริน  เหมือนเด็กร้องหาจ้าหาแม่....ฮือๆๆๆ.....แม่ๆๆ  ช่วยผมด้วย  ผมยังไม่อยากตาย...........  ผมดิ้นทุรนทุรายอยู่อย่างนั้น  ท้องเกร็งจนแข็งไปหมด   นี่หรือความทรมานของการกินยาตาย  มันไม่ตายง่ายๆ   แต่มันจะทรมานอย่างเนิ่นนาน   ทำยังใง  ผมก็อ้วกออกมาไม่ได้   ผมเริ่มเหนื่อยจนจะขาดใจ   ไม่ใหวแล้ว  นี่ผมจะต้องตายจริงๆหรือเนี่ย....  ไม่นะ....ไม่เอา   ผมยังคงดิ้นตัวสั่นเหมือนปลาช่อนโดนทุบหัวอยู่อย่างนั้น  นาทีแห่งความเป็นความตาย  กำลังจะคลืบคลานเข้ามาหาผมแล้ว  ผมเกร็งจนเริ่มจะหายใจไม่ออก  แต่ก่อนที่สติผมจะดับวูบลง   ผมเหมือนกับเห็นแสงอะไรบางอย่างเป็นสีเหลืองๆ   ลอยอยู่ข้างหน้าผม  .......  ผมพยามเพ่งมอง  ภาพนั้นค่อยๆชัดขึ้นเป็นลำดับ  นะ...นั่น....  พระ....ภาพที่ผมเห็น  เป็นรูปของพระภิกษุองค์หนึ่ง  ห่มผ้าเหลือง  นั่งสมาธิอยู่ตรงหน้าผม แสงสีเหลืองของจีวรส่องสว่างเป็นสีทองอร่าม และเมื่อผมเพ่งดูที่ใบหน้านั้นชัดๆ    น้ำตาผมก็ใหลอาบแก้ม  ผมคุ้นกับใบหน้านี่ดี  มาตั้งแต่เด็ก.....  หลวงพ่อ.....พ่อแท้ๆของผมเองที่ตอนนี้  บวชเป็นพระมากว่า20ปี .......แต่ตอนนี้  ท่านมาปรากฎกายที่หน้าผม  มันเป็นไปได้ยังใง  หลวงพ่ออยู่ต่างจังหวัดไม่ใช่หรือ......  ผมอยากจะคิดหาเหตุผล  แต่นาทีนั้น  ผมไม่สามารถคิดหรือพูดอะไรได้ทั้งสิ้น  นอกจากพยามภาวนาในใจว่า.......หลวงพ่อช่วยผมด้วย....  ภาพรางๆของหลวงพ่อ  มองมาที่ผม  ก่อนที่จะบอกกับผมว่า  “........แป๊ะ....ทำใจดีดีไว้นะลูก  ตั้งสติเข้าไว้   ระลึกถึงคุณพระศรีรัตนตรัย  พยามทำจิตใจให้สงบ  แป๊ะจะต้องไม่เป็นไร   เชื่อพ่อเถอะนะ......”   หลวงพ่อบอกกับผมด้วยน้ำเสียงที่อ่อนโยน   ซึ่งก็น่าแปลก  เมื่อได้เห็นภาพหลวงพ่อ  สติที่แตกกระจายของผมก็เริ่มค่อยๆเป็นรูปเป็นร่างขึ้นมาอีกครั้ง  ผมเริ่มจะค่อยหายใจได้บ้าง  ร่างกายที่เกร็งแข็งเริ่มคลายตัวลง  อาการที่เจ็บท้องก็ค่อยพลอยทุเลาตามลงไปด้วย  ที่ยังคงเหลืออยู่ก็คืออาการกลืนไม่เข้า คายไม่ออก  ถ้าใครเคยกินเหล้าแล้วพยามจะอ้วกให้ออกจะรู้ดี  ว่ามันทรมานขนาดใหน.........   ถึงแม้  อาการผมจะดีขึ้นมาบ้าง  แต่มันก็ยังคงทรมานอยู่ไม่น้อย   ผมพยามทำตามที่หลวงพ่อบอก  ทำจิตใจให้สงบ คิดถึง พระพุทธ พระธรรม พระสงฆ์......  แต่ความหวาดกลัวตาย  ก็ยังเกาะกินใจอยู่ไม่น้อย  ภาพของหลวงพ่อหายไปแล้ว   ทำให้ผมเริ่มที่จะกลับมาตกอยู่ในอาการสติแตกอีกครั้ง  แต่โชคดี  ที่ความเจ็บปวดคราวนี้  มันไม่หนักหนาเหมือนตอนที่ผมยังเกร็งอยู่   ถึงมันจะเจ็บแต่ผมก็ยังหายใจได้.......แต่ฤทธิ์ของน้ำยาปรับผ้านุ่ม  มันยังคงเล่นงานผมอยู่อย่างต่อเนื่อง  ไม่อยากคิดเลย  ป่านนี้  ใส้ผมมันคงจะนุ่มหอมเป็นผ้าใหมไปแล้วมั๊ง........  เนิ่นนาน ที่ผมยังคงดิ้นด้วยความเจ็บปวด  สลับกับการเหนื่อยหอบตัวโยนเป็นพักๆ   และดูเหมือนจะเป็นโชคดี  หรือว่าดวงของผมยังไม่ถึงฆาตก็หารู้ไม่   อาการทรมานของผม  มันค่อยทุเลาลง  จนผมเริ่มจะใจชื้นได้ว่า  ผมไม่ตายแน่  เกือบชั่วโมงหลังจากนั้น   ผมก็นอนแผ่สองสลึงเต็มกลางห้อง  น้ำมูก น้ำตา น้ำลาย  น้ำยาปรับผ้านุ่ม  เลอะเทอะเปรอะเปื้อนอยู่รอบตัวผม   โอย....ผมเหนื่อยเหลือเกิน  แต่แวบนึง  ก่อนที่สติผมจะดับวูบลง  ผมได้ยินเสียงอะไรบางอย่างดังมาจากผนังห้อง  มันเป็นเสียงแปลกๆ  คล้ายเสียงช้าง  แปร๊นๆๆๆ  มาแต่ไกล  กลั้วไปกับเสียงหัวเราะอย่างอารมณ์ดีของใครบางคน   ผมเหลือบสายตาไปมอง  ภาพที่ผมได้เห็น  ไม่อยากจะเชื่อเลย  มันสามารถทำให้ผมซึ่งกำลังจะสลบแหล่มิสลบแหล่อยู่นั้นขนหัวลุกชันไปทั้งตัวได้   ไม่ใช่.....ภาพที่ผมเห็นไม่ใช่รูปผี  แต่เป็น....  คนครับ  คนใส่เครื่องทรงประหลาดๆ  ตัวอ้วนกลมมาแต่ใกล  นั่งหัวเราะร่าอยู่บนเมฆ  และที่ประหลาดยิ่งกว่านั้นคือ  เค้าไม่ได้มีหัวเป็นคน  แต่เค้ามีหัวเป็นช้าง......!!!......   ผมไม่ได้โกหก  พระพิคเณศ......!!.......  พระพิคเณศแน่ๆ   ผมสาบานได้   ท่านนั่งประทับอยู่บนเมฆ   หัวเราะเหมือนคนอารมณ์ดีสลับกับเสียงช้างดังแปร๋นๆๆ   ลอยออกมาจากผนังห้องต่อหน้าผม  ก่อนที่สติผมจะดับวูบลง  ผมได้ยินท่านพูดเหมือนเสียงของซานตาคลอสใจดี.....  “   .........ฮ่าๆๆๆๆ   เป็นใงบ้างล่ะลูกเอ๊ย.....เออๆๆ   เป็นลูกพ่อแต่ดันไม่มีหัวคิดเอาซะเลย  ไปยุ่งกับของไม่ดี   ผลลัพท์มันก็ออกมาเป็นแบบนี้แหล่ะนะ  ลูกเอ๊ย....เอาๆๆ  ถ้าเลิกมันได้  ก็เลิกมันซะนะลูกนะ   มันไม่ดีดอกลูก  จะเป็นลูกพ่อ  ไม่จำเป็นต้องเข้าไปเกลือกกลั้ว กับไอ้ของเทือกนี้ดอก   พ่อไม่นิยม .....อุ๊วะ ฮ่าๆๆๆๆ   เอาๆๆๆ   พักผ่อนซะลูก  แล้วจดจำไว้เป็นบทเรียนล่ะ  ทีหลังจะได้บอกลูกๆหลานๆเราได้  ว่ามันไม่ดียังใงนะ......  เออๆๆๆ   เอ้า.....นอนหลับพักผ่อนซะ   เอ็งไม่เป็นไรแล้วนะ....ฮ่าๆๆๆ......แปร๋นๆๆๆ......”   .........ผมได้ยินท่านพูดแค่นั้น  แล้วสติผมของผมก็ดับวูบลงไป...............
          ................ผมรู้สึกตัวตื่นอีกที   ท่ามกลางความมืด  ผมยังคงนอนอยู่ที่กลางห้องเหมือนเดิม  ร่างกายผมร้าวระบมไปทั้งตัว   เจ็บปวดไปหมด   แต่โชคดี  ที่ผมยังหายใจอยู่   การได้หลับพักผ่อนไปชั่วขณะ  ทำให้ผมพอจะมีแรงขยับตัวได้บ้าง  โอย....  เหนื่อย   ผมรำพึงขณะที่พยามจะยันกายลุกขึ้นเปิดไฟ    ......อยู่ใหนวะ  อ้อ....เจอแล้ว....  ผมเอื้อมมือไปกดเปิดไฟ  แชะ....  ก่อนที่ไฟจะสว่างไปทั้งห้อง   ผมหลับตาปี๋  ก่อนจะค่อยๆปรับสภาพสายตา  ให้ชินกับแสงจ้า  กี่โมงแล้ววะเนี่ย........ผมพยามมองไปที่นาฬิกาที่อยู่หัวเตียง   ตีสี่กว่าแล้ว  น้องต่ายกับน้องตั๊กยังไม่กลับ  แสดงว่าต้องไปนอนที่อื่นอีกแล้วล่ะมั๊ง..... โอย...ไม่มีแรงเลย ...........หิวจัง    พอนึกได้ว่าหิว  ท้องมันก็เริ่มร้องเป็นเพลงแร็พกันทันที   (...บอกให้รู้เลยว่าหิวมาก.....)    แต่ก่อนที่ผมจะเข้าไปเปิดน้ำก๊อกกินกลั้วท้อง  ฉับพลันสายตาผมก็เหลือบไปเห็นถุงอะไรบางอย่างวางอยู่บนโต๊ะกับข้าว........  ผมรีบคลานไปดู   เมื่อเปิดถุงออกมา  น้ำตาผมแทบร่วง  .......มันเป็นห่อข้าวครับ  คลุกกับแกงอะไรมาก็ไม่รู้  รู้แต่ว่าตอนนั้น  ผมรีบซัดเข้าปากแทบไม่ทัน  อาการเหมือนคนหลงทางอยู่ในทะเลทรายแล้วพบบ่อน้ำอะไรแบบนั้นเลย.......   ผมแทบจะไม่ได้เคี้ยวข้าวเลยด้วยซ้ำ  ความหิวมันทำให้ผมไม่สามารถอดทนเคี้ยวได้ใหว    น้ำตาผมใหลพรั่งพรู  หยดลงในข้าวที่ตักเข้าปาก.......ขอบคุณจริงๆ ......ใครกันนะ....  ที่เอาข้าวมาทิ้งไว้ให้ผม....ขอบคุณจริงๆ....ขอบคุณมาก.....  ผมนั่งร้องไห้ไปพร้อมกับกลืนข้าวไปด้วยความยากลำบาก ความที่รีบมาก  ทำให้ข้าวติดคอเกือบตาย......เวร....รอดตายจากกินยาตาย แต่จะมาตายเพราะข้าวติดคอซะแล้ว...........
comment84:.................ข้าวทั้งถุง  หมดลงไปในเวลาไม่นานนัก     ไม่ช้า   กำลังวังชาผมก็เริ่มกลับมา  ผมลุกไปล้างหน้าล้างตา  ก่อนที่จะมานั่งทบทวนถึงสิ่งที่ผมได้กระทำและประสบพบเจอในวันนี้    มันเป็นอะไรที่เหลือเชื่อ  อาการเจ็บปวดจากการกินยาตาย  ยังก้องอยู่ในโสตประสาทของผม  ภาพที่ผมเห็น  .....หลวงพ่อ.......พระพิคเณศ.......มันยากที่ผมจะบอกให้ใครเข้าใจถึงสิ่งที่ผมได้เห็น  ผมไม่แน่ใจ   ว่านั่นเป็นหนึ่งในอาการประสาทหลอนด้วยหรือเปล่า   แต่ภาพที่เห็นมันเหมือนจริงเสียยิ่งกว่า  ภาพกราฟฟิค3ดี  อนิเมชั่นที่ว่าแน่ๆทั้งหลาย  ภาพที่ผมเห็น  มันเหมือนกับภาพของ มิสเตอร์ ริปลี่ย์  ในภิพิธภัณท์ ริปลี่ย์  บีลีฟ อิท ออร์นอท  ที่พัทยาที่ผมเคยไปดูมา   ทั้งภาพและเสียง  มันบอกไม่ถูกว่ามันเป็นจริงหรือผมฝันไป   แต่มันก็ทำให้ผมได้คิดตระหนักถึงคำว่าชีวิตขึ้นมาอย่างชัดแจ้ง  .........การฆ่าตัวตาย  ไม่ใช่หนทางดับทุกข์   แต่มันคือการเดินทางไปหาทุกข์ที่มันยิ่งกว่าตอนมีชีวิต  การฆ่าตัวตาย ไม่ใช่การแก้ปัญหาหรือหนีปัญหา  แต่การฆ่าตัวตายคือการสร้างปัญหาที่มันหนักหนาอยู่แล้วให้มันหนักยิ่งกว่าเดิม   .........ชีวิตคืออะไร....  ชีวิตคือการได้เกิดมาเพื่อเรียนรู้   จริงอยู่  ที่ทุกคนต้องตาย  แต่ก็ไม่ได้หมายความว่าต้องรีบชิงฆ่าตัวตายไปก่อนที่มันจะถึงเวลาตาย.......  ปัญหาคือที่มาของความสุข  แน่นอนว่าเมื่อเกิดปัญหาทุกคนก็ต้องมีความทุกข์   แต่เมื่อใดก็ตามที่เราสามารถฟันฝ่าและแก้ปัญหานั้นได้   ความสุขจากการมีชัยเหนือปัญหามันน่าจะมีความสุขยิ่งนัก   ......ผมเริ่มได้คิด....ปัญหาของผมคืออะไร......ปัญหาของผม   คือการวิ่งหนีความจริง  จมปลักอยู่กับอดีต  ยึดติดกับสิ่งที่มันผ่านไปแล้ว  ถวิลหาในสิ่งที่ไม่มีทางย้อนมาอีกแล้ว  และทิ้งตัวลงอยู่กับที่   ไม่ยอมเปิดใจรับสิ่งใหม่ๆ  ที่รอคอยให้ผมไปพบ  ผมลืมไป   ว่าชีวิตผม  มันไม่ได้มีแค่วันนี้   แต่มันยังมีพรุ่งนี้ ให้ผมเดินต่อไป มันยังมีหลายสิ่ง ที่ผมยังต้องเรียนรู้อีกมาก  ตราบเท่าที่ผมยังมีลมหายใจ   แน่นอน   ผมคงหลีกหนีปัญหาอีกไม่พ้น  แต่นั่นแหละคือสิ่งที่ทำให้ผมถูกเรียกว่ามนุษย์  ถ้าผมไม่มีปัญหา  ผมคงไปเกิดเป็นหมาเป็นแมวไปแล้ว   โชคดีแค่ใหนแล้วที่ผมมีปัญหา  มันไม่ได้สำคัญว่าผมจะแก้ปัญหานั้นได้หรือไม่  แต่มันสำคัญตรงที่ว่า  ผมจะอดทนรับมือกับปัญหานั้นได้มากน้อยแค่ใหนต่างหากล่ะ........
            ...............ไม่น่าเชื่อแต่ก็ต้องเชื่อ   แต่การที่ผมได้เห็นภาพหลวงพ่อ  และได้เห็นภาพพระพิคเณศ   มันทำให้ผมได้เกิดปัญญาขึ้นมา   ผมเริ่มจะคิดได้   ผมเริ่มจะตาสว่าง  มันรู้สึกเหมือนเกิดพลังอะไรบางอย่างเกิดขึ้นในใจ  และมันเป็นแรงผลักดันให้ผมลุกขึ้นสู้กับปัญหาของผมอีกครั้ง  ก่อนอื่นเลย   ต้นตอของปัญหาของผมคืออะไร  ....ยาบ้า....  ใช่...มันคือที่มาของปัญหาทุกอย่าง   ผมตัดสินใจ   ผมจะต้องกำจัดมันออกไปจากชีวิตผมให้ได้   ผมจะต้องเลิกมันอีกครั้ง  และคราวนี้  ผมต้องเลิกยาบ้าให้ได้.............
comment85:บทที่ยี่สิบสี่ – อำนาจที่ยิ่งใหญ่....ที่มาพร้อมกับความรับผิดชอบที่ใหญ่ยิ่ง....?!!
  ...................แต่ก็เหมือนกับการที่ผมบอก   ว่าการเข้ามายุ่งเกี่ยวกับยาบ้า  มันก็เหมือนกับการขึ้นขี่หลังเสือน่ะแหล่ะ ตอนขึ้นขี่ว่ายากแล้ว  ตอนลงจากหลังเสือ ยังยากกว่าหลายเท่านัก......   มันไม่ง่ายเลยกับการที่ผมพยามจะเลิกยาบ้า   ถึงแม้ว่าใจผมอยากจะเลิกมันอย่างสุดหัวใจ  แต่ร่างกาย มันกลับไม่ตอบสนองความต้องการของจิตใจเลย  ผมต้องทนทรมานอยู่กับการหักดิบยาบ้าหนักยิ่งกว่าเก่า   ร่างกายมันเหมือนจะแตกเป็นเสี่ยงๆ  เจ็บร้าวระบมไปทั้งตัว   โชคดี  ที่ตอนนี้  น้องต่ายกับน้องตั๊กกลับมาอยู่ที่ห้องแล้ว  แต่เดือนนี้คงจะเป็นเดือนสุดท้ายที่เราจะได้อยู่ด้วยกัน   น้องต่ายกับน้องตั๊กตัดสินใจ  ไปเช่าอพารท์เม็นท์ใหม่ใกล้ที่ทำงานอย่างที่เคยเปรยไว้ตอนสิ้นเดือนนี้   น้องต่ายเอ่ยปากชวนผมไปด้วยอย่างเสียไม่ได้  แต่ผมก็รู้  ว่าน้องต่ายชวนไปตามมารยาทต่างหาก  น้องคงไม่อยากให้ผมไปอยู่ด้วยหรอก..........        
                       ..............วันนี้   หลังจากน้องต่ายกับน้องตั๊กไปทำงานแล้ว   ผมก็ยังคงนอนดิ้นทุรนทุรายอยู่ในห้อง  ไม่กี่วันที่ผ่านมา  ผมเพิ่งจะกลับไปขอเงินแม่มาไว้สำหรับใช้จ่ายค่ากินค่าอยู่  แต่ต่างกันที่คราวนี้  ผมไม่ได้แวะไปชนของบ้านพี่ทิมอีกเลย   ถึงแม้ร่างกายผมจะเรียกร้องเพียงใดก็ตาม  แต่หนนี้......ผมก็จะไม่ยอมแพ้มันอีกต่อไปแล้ว   ผมเอาเงินเก็บไว้ซื้อของกินที่จำเป็น  ข้าวบ้าง  มาม่าบ้าง  อะไรก็ได้  ที่มันจะไม่ทำให้ผมอดตายไปซะก่อนที่จะลงแดงตาย
อย่างน้อย  มันก็ทำให้ผมพอมีแรงต่อสู้กับมันได้บ้าง   ........นี่ก็เกือบอาทิตย์แล้ว  ที่ผมไม่ได้เสพยา  แต่มันยังไม่พอ  เพราะใจผมมันยังอยากยาอยู่  เมื่อใดที่รู้สึกไม่อยากยาแล้วนั่นแหละ  ผมถึงจะถือว่าผมเลิกยาได้  .....แต่มันก็ทรมานจริงๆนะ  วันแต่ละวัน  ผมรู้สึกว่ามันยาวนานเหลือเกิน....   (......  ทำไมเวลาเราเจ็บปวด หรือมีความทุกข์  เวลามันเดินช้าจัง  ต่างจากตอนที่เรากินโออิชิบุฟเฟต์เลย  ไม่รู้ทำไมเหมือนเวลามันเดินเร๊ว...เร็ว   ยังไม่ทันอิ่มเลย  จะหมดเวลากินแล้ว  แต่เอ.....สมัยนั้น   มันยังไม่มีโออิชิบุฟเฟต์นี่นะ......)  ...........และเมื่อดูเหมือนว่าเมื่อผมพอจะเริ่มเข้มแข็ง   เหมือนไอ้ด๊อกเตอร์มันจะรู้   ว่าคราวนี้  ผมเอาจริง   มันก็พร้อมที่จะจัดการขั้นเด็ดขาดกับผมเหมือนกัน  .....สิ่งที่ผมแน่ใจอย่างนึง   คือมันต้องการจะเอาชีวิตผมให้ได้   ..... บ่อยครั้ง  ที่ผมต้องใจหายใจคว่ำกับการเจอคนแปลกหน้าที่ผมไม่เคยรู้จัก   เค้ามีทีท่าเหมือนจะปองร้ายผม   มันทำให้ผมรู้สึกเหมือนมีใครจะตามฆ่าผมอยู่    กลุ่มวัยรุ่นที่ผมเคยเห็นมันเสพยาบ้าอยู่บ้านพี่ทิม   ก็ดูเหมือนจะคอยข่มขู่ผม  พยามจะลากผมให้กลับเข้าไปในวังวนของยาบ้า  แต่เมื่อผมไม่ยอม  พวกมันก็ทำท่าเหมือนเตรียมจะเก็บผม   หลายคืนก่อน  ผมนึกว่า  ผมคงจะไม่รอดแน่แล้ว   คืนนั้น  ผมออกไปกินก๋วยเตี๋ยวที่หน้าปากซอย   ขณะที่กำลังจะเดินกลับห้อง  ก็มีกลุ่มวัยรุ่น 6 – 7 คน  ที่ผมเคยรู้จักตอนไปเสพยาบ้านพี่ทิม  มันขับมอเตอร์ไซค์มาล้อมหน้าล้อมหลังผม   พยามจะให้ผมขึ้นรถไปกับพวกมันให้ได้    ทั้งที่ใจก็เริ่มกลัว  แต่ผมยังทำใจดีสู้เสือ  ทำเป็นเนียนไปกับพวกมัน  เมื่อเห็นท่าว่าจะขัดมันไม่ได้   ผมจึงจำใจ  ขึ้นรถไปกับพวกมัน  ในใจก็นึกถึงภาพหลวงพ่อ กับพระพิคเณศที่เห็นเมื่อคราวก่อนนั้น   คุ้มครองผมด้วยนะ  ผมนึกภาวนาในใจ ........  
          ..........พวกมันพาผมซ้อนท้ายมอเตอร์ไซค์  เสียงท่อดังแสบแก้วหู  ขับซิ่งไปตามถนนเส้นริมคลองรังสิต – นครนายก  ไปกันเป็นแก๊งค์  ขับปาดซ้ายปาดหน้ารถไปมาน่าหวาดเสียว   หัวใจผมตอนนั้น  หล่นไปอยู่ที่ตาตุ่มแล้ว คิดในใจว่า   มันจะพาเราไปใหน  ผมนึกถึงข่าวที่ผมเคยอ่าน  คนถูกเผานั่งยางแถวนี้กันเยอะ.......  หรือผมจะต้องกลายเป็นหนึ่งในนั้น   ยิ่งเสียงที่พวกมันเบิ้ลมอเตอร์ไซค์เหมือนพ่อมันใกล้ตายจะรีบไปดูอาการดังขึ้นทีไร  ใจผมก็ยิ่งแป้ว.......  ไม่รอดแน่แล้วกู.........  ในหัว  ผมเริ่มคิดถึงคนที่ผมรักแต่ล่ะคน  หลวงพ่อ  แม่  พี่ต๋อม  วิว  ซีม่า  พี่น้องผองเพื่อน....   อะไรที่เคยทำให้เสียใจ  อโหสิให้ด้วยนะ   คงหมดเวลาของผมแล้ว.........   เมื่อผมเกิดอาการปลงตก  ใจผมก็เริ่มสงบขึ้นอย่างน่าประหลาด  ผมคิดเพียงแต่ว่า  คนเรา  ถ้ามันถึงเวลาตาย  มันก็ต้องตาย  จะหลีกจะเลี่ยงยังไงก็คงไม่พ้น  เอาเถอะ......  จะเอากูไปฆ่าไปแกงที่ใหนก็เอาเลย  กูเตรียมใจไว้แล้ว........ดีเหมือนกัน  จะได้จบๆ  กันไปเสียที.....
               ............น่าแปลก   เมื่อผมไม่ได้โหวกเหวกโวยวาย  หรือแสดงอาการหวาดกลัวอะไรที่รออยู่ตรงหน้า   พวกมันก็ค่อยๆ  ลดความเร็วลง  ก่อนที่จะพาผมเลี้ยวกลับย้อนมาตามเส้นทางที่ได้วิ่งผ่านมา.......   อ้าว....ทำไมล่ะ  พ่อไม่รีบตายแล้วเหรอ  ผมนึกในใจ   ........พวกมันพาผม  ขับกลับมาจากคลอง 6  ก่อนที่จะมาส่งผมที่อพารท์เม็นท์  แล้วพวกมันก็พากันขับรถกลับไป........   อะไรวะ.......  ผมงงเป็นไก่ตาแตก  อ้าว.....ตกลงไม่ฆ่ากูแล้วเหรอ....  อะไรของมันฟะ   ผมไม่เข้าใจการกระทำของพวกมันเลย  ตอนแรก มันจะพาผมไปใหน  แล้วทำไมตอนนี้  มันถึงพาผมกลับ......อารายว๊า..........  (  .....เอ๊....ไอ้นี่  .........เค้าไม่ได้เอาไปฆ่าก็บุญแล้ว.......ยังจะมากวน......)   .......แต่ยังใง  ผมก็คงไม่ตายแล้วล่ะ.....   คิดได้แค่นั้น  ร่างกายที่เมื่อกี๊ยังห้าวซ้อนท้ายเค้าอยู่   ก็หมดแรงเข่าอ่อน  ความกลัวของผมเพิ่งจะแสดงผล  น้ำตามันใหลเมื่อใหร่ไม่รู้    มือเย็น  ใจหวิว  ไปหมด.......  ความกลัวตาย พึ่งจะกลับเข้ามาสู่ห้วงคำนึงของความคิด   นี่ถ้าเมื่อกี๊  มันเอาเราไปฆ่าจริงๆ   จะมีใครรู้บ้างมั๊ยนะ.... ว่าเราตาย    เฮ้อ....ผมถอนหายใจอย่างโล่งอก  ขอบคุณคุณพระคุณเจ้าที่ยังคุ้มครองผม   ขอบคุณจริงๆ.........
            .............นั่นเป็นเหตุการณ์เมื่อหลายวันก่อน  ผมนึกย้อนไปแล้วยังเสียวสันหลังไม่หาย  จึงไม่แปลกที่ระยะหลังนี้  ผมมักจะเก็บตัวอยู่ในห้อง  ไม่ค่อยได้ออกไปใหน  ผมกลัวเดี๋ยวไปเจอพวกมันเข้าอีก.........   วันๆ  ผมจะหมกตัวอยู่แต่ในห้อง  ข้าว  ผมก็จะหากินแถวๆ อพารท์เม็นท์  ไม่ไปกินใกลกว่านั้น  กินเสร็จ  ก็กลับมานอนทรมานต่อ  โชคดี  ที่ผมยังมีเชอรี่  เป็นเพื่อนคุยแก้เหงา   รวมทั้งเสียงไอ้ด๊อกเตอร์ไว้ชวนทะเลาะแก้ง่วง.......  แต่ระยะหลังนี้   เสียงของเชอรี่ดูไม่สดใสเหมือนก่อน  จากที่เคยฉอเลาะออเซาะ  พักนี้   น้ำเสียงของเชอรี่ดูเศร้าๆ  ยังใงพิกล  อาจเป็นไปได้  ที่เชอรี่รู้ว่าผมกำลังพยามจะเลิกยา  และนั่น  อาจจะเป็นสาเหตุที่ทำให้เราอาจไม่ได้พบกันอีก  มิติของผมคงไม่เปิดไปเจอกับมิติของเชอรี่อีกแล้ว  เสียงของเชอรี่จึงไม่สดใสเหมือนวันก่อน.............
comment86:.............. “   มด......ถ้าวันนึง   ชั้นทำอะไรไม่ดีลงไป   เธอจะเกลียดชั้นมั๊ย.....”    เชอรี่เอ่ยปากถามผมขึ้นในขณะที่ผมกำลังเปิดดูภาพการ์ตูนของผมที่เคยได้ตีพิมพ์อยู่.......    “   เชอรี่   จะทำอะไรล่ะ.....บอกก่อนดิ.....”   ผมย้อนถาม........  เสียงเชอรี่  เงียบหายไปครู่ใหญ่  เหมือนกำลังคิดอะไรบางอย่าง......    “    เปล่าหรอก.......ช่างมันเถอะ....ไม่มีอะไรหรอก.....”   .........เอ๊ะ....ยัยนี่   แปลกคนแฮะ....  จะทำอะไรก็ไม่บอก   แต่ช่างเถอะ  เธออาจจะมีเรื่องอะไรในใจ......  “   เป็นอะไรหรือเปล่า.....เล่าให้เราฟังก็ได้นะ.....”     ผมถาม   เมื่อเห็นเชอรี่เงียบเสียงไปนาน......     ผมได้ยินเสียงเชอรี่  ถอนหายใจ  ก่อนที่จะพูดกับผม......  “   มด.....ชั้นอยากให้เธอรับฟังชั้นไว้ซักอย่างนึงนะ  ถ้ามีวันนึง  ชั้นได้ทำอะไรลงไป  ขอให้มดรู้ไว้นะ  ว่าชั้นไม่ได้อยากจะทำสิ่งนั้นเลย   ถ้าวันใดวันนึงชั้นทำให้เธอเสียใจ  อยากให้เธอรู้  ว่าชั้นไม่ได้ตั้งใจ  และชั้นขอโทษ...เธออย่าโกรธชั้นนะ........”    เสียงของเชอรี่  ออกจะสั่นเครือเล็กน้อย   “  ทำไมล่ะ...เธอจะปล้ำชั้นเรอะ....เอาน่า....ไม่ว่าหรอก....ชั้นรออยู่นานแล้ว.....ฮ่าๆๆๆๆ......”    ผมแกล้งเล่นมุกกลบเกลื่อน   แต่ดูเหมือนเชอรี่จะไม่ขำด้วยแฮะ......  จากนั้น  เสียงของเชอรี่ก็เงียบหายไป.....  เค้าเป็นอะไรของเค้านะ  ผมนึก   เม็นส์ไม่มาล่ะมั๊ง......ผมคิดในใจ     ก่อนที่จะได้ยินเสียงตวาดแหววกลับมา.....   “   ไอ้บ้า.....ลามก.....”   อ้าว....ยังอยู่นี่หว่า.....
                ............แล้วผมก็มาเข้าใจสิ่งที่เชอรี่พูด.....ก็วันนี้........    วันนี้เป็นวันก่อนวันลอยกระทง  ผมนั่งอยู่ในห้อง  ไม่ได้ตั้งใจจะไปใหน  ผมยังไม่พร้อมจะเจอหน้าใครในตอนนี้   อาการผมดีขึ้นมาก  ความเจ็บปวดทางร่างกายต่างๆ  ค่อยๆ ทุเลาลง  แต่กว่าผมจะผ่านมันมาได้   ก็เล่นเอาเป็นเดือนเหมือนกัน  แต่ผมรู้  ว่ามันยังไม่พอหรอก  ผมต้องอดทนต่อไป  จนกว่าผมจะไม่รู้สึกอยากยานั่นแหละ......    ในขณะที่ผมกำลังนอนฟังวิทยุอยู่เพลินๆ  อยู่นั้น  ........  “   ...เฮ๊ย.....   มด....  เกิดเรื่องใหญ่แล้ว.....!!....”    เสียงไอ้ด๊อกเตอร์นั่นเอง   แต่คราวนี้มันมาแปลกแฮะ    มันไม่ด่าผมเหมือนเก่า  แต่น้ำเสียงของมันฟังดูตื่นๆ   ........จะมาไม้ใหนอีกล่ะ   ไอ๊ด๊อกฯ  ยังใงก็หลอกกูไม่ได้หรอก....ผมบอกมัน  ....... “    เฮ๊ย....มด....  คราวนี้  กูไม่ได้พูดเล่น   และกูไม่ได้มาร้าย  เพียงแต่ตอนนี้กูต้องการความช่วยเหลือจาก....”
นั่น....เอ้า....ฟังมันหน่อย...   ดูดิ๊....คราวนี้จะมีลูกเล่นอะไรอีก.......  “    คราวนี้กูพูดไป  ก็คงไม่เชื่อ   แต่นี่คือเรื่องจริง.....  งานนี้  มีหวังได้กันทั้งจักรวาล......!!.......”    อะไรของมันฟะ......  “   ....จะไม่เชื่อก็แล้วแต่  แต่กูอยากให้รู้ไว้......”   มันพูดเสียงสั่นๆ......  “   .....พระอาทิตย์กำลังจะระเบิด.....!!!.....”   น่าน.....กูว่าแล้ว  มาฟอร์มเดิมเลย.....  ตลกอีกแล้วไอ้ด๊อกฯ.....  “   กูไม่ได้พูดเล่น!!!!.....” ชะอุ๊ย......  มันตวาดใส่ผมง่ะ.....  “   ฟังกูนะ  ตอนนี้   ที่ดวงอาทิตย์  มันเกิดรูรั่วใหญ่อยู่จุดนึง  ซึ่งมันกำลังขยายวงกว้าง   ถ้าปล่อยให้มันรั่วไปมากกว่านี้  พลังงานที่อยู่ข้างในดวงอาทิตย์จะทะลักออกมา   จนทำลายชั้นบรรยากาศโลกและของจักรวาลทั้งหมด  อีกไม่นาน  ทั้งระบบสุริยะจะพังพินาศ  แต่ก่อนที่ดวงอาทิตย์จะระเบิด  โลกจะระเบิดก่อนดวงอาทิตย์  เพราะความร้อนจากดวงอาทิตย์  จะค่อยๆ  เผาน้ำแข็งที่ขั้วโลกเหนือและขั้วโลกไต้ให้ละลาย  จากนั้น  จะก่อให้เกิดคลื่นสึนามิลูกยักษ์  ก่อนที่รังสีอุลตร้าไวโอเล็ตจะเผาทำลายชั้นบรรยากาศทั้งหมด  จากนั้น  ทั้งโลกนี้  ก็จะเหมือนระเบิดนิวเคลียร์  จะไม่มีสิ่งมีชีวิต  แม้แต่เซลล์เดียวเหลืออยู่....!!!!......”    ......... “  หุบปาก.....!!!......”   ผมตะโกนตัดบทมันด้วยความเดือดดาล.....  “  เลิกยัดเยียดบทพระเจ้าให้กูได้แล้ว  กูเชื่อก็ควายแล้ว.....!!!....”     ผมด่ากลับไปในอากาศ  ชี้มือไปยังต้นเสียงของมัน....  “    กูเกือบตายเพราะหลงเชื่อมาหลายทีแล้ว   หนอย....คราวที่แล้วก็พระเจ้า  คราวนี้จะให้กูเป็นอะไรอีกล่ะ  เจ้าจักรวาลงั้นเหรอ......นี่มันzzzzจริงๆ  จะเอาอะไรกับกูนักหนา  ไม่มีปัญญาสร้างเรื่องที่มันเข้าท่ากว่านี้หรือใง  คราวนี้ถึงได้ต้องเอาเรื่องเว่อร์ๆมาหลอกกูเนี่ย ...หา.......!!!.....”    .......  “   แต่มันเป็นเรื่องจริงนะมด......!....”  
.........!!!???........นี่มัน....หมายความว่าใง   เสียงอันหลังสุดที่ผมได้ยิน  มันไม่ได้เป็นเสียงของไอ้ด๊อกฯ.....  ต...แต่...  มันเป็นเสียงของเชอรี่.......เดี๋ยว....นี่มันอะไรกัน  เชอรี่.....ใหนเธอบอกว่าไม่ได้ยินเสียงของไอ้ด๊อกฯใง.....นี่มันอะไรกัน   ผมงงไปหมดแล้ว....    “  .........ใช่....  เรื่องอื่นที่ผ่านมา  ชั้นไม่รู้เรื่องอะไรกับพวกเธอด้วยหรอก   แต่เรื่องนี้  มันเกี่ยวข้องกันไปหมดทั้งสุริยะจักรวาล   ถ้าพระอาทิตย์ระเบิด  ทุกสิ่งทุกอย่าง  จะมลายสูญสิ้น  ไม่ว่าจะเป็นดาวของชั้น  หรือโลกของเธอ  รวมทั้งโลกของด๊อกเตอร์อะไรของเธอนั่นด้วย    เรื่องมันใหญ่ถึงขนาดนี้  ทำให้คลื่นมิติทุกมิติเปิดจูนเข้าหากันเพื่อพยามหาทางยับยั้งเหตุการณ์นั้นให้ได้........”     เชอรี่พยามอธิบาย   แต่นาทีนี้  หัวผมหมุนติ้วไปหมดแล้ว   นี่มันอะไรกันเนี่ย  ผมจับต้นชนปลายไม่ถูกเลย   .... “....เอาล่ะ....ขอเวลาเดี๋ยว......”   ผมขอเวลานอก  ก่อนที่จะรวบรวมสมาธิแล้วตั้งสติอีกครั้ง........ เอาล่ะ   ไอ้ด๊อกฯ  ว่าต่อ.....ผมบอกมัน.......  “    .......ไอ้zzzz  ถ้ามันไม่เกี่ยวข้องกับกู  กูก็ไม่อยากจะอ้อนวอนหรอก    แต่มันก็เป็นเรื่องจริงเหมือนที่อีผู้หญิงนั่นบอกนั่นแหละ.....”   “.....ชั้นชื่อเชอรี่ย่ะ....!!.....” เชอรี่ตวาดแว๊ดขึ้นมาทันที......  “   เออ....เรื่องของเหอะ  จะชื่ออะไรก็ช่าง....  แต่ก็อย่างที่มันบอก  เมื่อพระอาทิตย์ระเบิด  มันก็จะไม่มีอะไรเหลือ  ไม่ว่าจะหรือกู  ดาวโน้น ดาวใหน  ตายห่ากันหมด.....!!.....”     อ๋อ....เหรอ....ก็ดีดิ่  ตายซะได้มันก็ดีแล้วนี่   ถ้ากูจะตาย  กูตายพร้อมกันหมดโลกก็ดี  ขืนกูไม่ตาย  ให้กูรอดคนเดียว  กูก็ไม่เอาเหมือนกัน  จะเป็นไรไปวะ....ผมย้อนมันกลับ......    “    มด....เธอไม่เข้าใจ.....”   เชอรี่ร้องขัดขึ้นมา.......   “    ที่เราจูนมิติถึงกัน  เพราะเรายังพอมีทางที่จะยับยั้งเหตุการณ์ร้ายครั้งนี้ได้.......และนี่ก็เป็นเหตุผลที่ไอ้บ้านั่นมันต้องติดต่อเธอ....”     “   เชอะ....!!....”   เสียงเชอรี่พูด  ก่อนที่จะได้ยินเสียงเชิดใส่ของไอ้ด๊อกฯ....   “  หมายความว่าใง......”   ผมยังไม่เข้าใจ......
comment87:“   มันหมายความว่า  เธอเป็นคนเดียว  ที่จะสามารถไปอุดรูรั่วของพระอาทิตย์ได้.......!!!........”      น่าน......ว่าแล้วใง   เอาอีกแล้วครับ  ผมเป็นพระเอกอีกแล้ว  ย๊าฮู้....!!!   โธ่เอ๊ย...ไร้สาระว่ะ....  เชอรี่   ที่แท้.....เธอมันก็พวกเดียวกับไอ้ด๊อกฯ  มันนั่นแหละ.......ผมเนี่ยนะ   จะไปอุดรูรั่วบนพระอาทิตย์  ไม่ใช่ บรู๊ซ  วิลลิส  ในหนังเรื่อง....อมาเก็ทด้อน...นะเพ่.....   ขอโทษเถอะ   ถึงผมจะเขียนการ์ตูน  แต่ผมก็ไม่ได้รั่วจนแยกแยะอะไรไม่ถูก   เอาเรื่องนี้ไปเล่าให้เด็ก 3 ขวบฟัง  มันยังไม่เชื่อเลย......(   ก็มันฟังไม่รู้เรื่องนี่หว่า....)   นับประสาอะไร  ที่คนอย่างผมจะไปเชื่อ   เอาเรื่องที่มันเป็นไปได้หน่อยได้ใหม  ถ้าเรื่องพระอาทิตย์จะระเบิดเป็นเรื่องจริง   มีหวังป่านนี้  องค์การนาซ่า  เค้าต้องประกาศให้ชาวโลกรู้แล้ว  อเมริกา  มิเต้นเป็นเจ้าเข้าแล้วหรือ..... ( ....อ้าว....คุณว่าจริงหรือเปล่า  ถ้าเกิดมีเรื่องอะไร  มีหรือที่อเมริกาเค้าจะไม่รู้  เค้ารู้หมดแหล่ะ  ขนาดอีรัค แอบผลิตอาวุธร้ายแรงทำลายล้างโลก  เค้ายังรู้เลย  พี่บุชเค้าถึงไปบุกอีรัค  ไปโค่นอำนาจ  จับตัวซัดดัม  มาลงโทษนี่ใง   อ๋อ....อาวุธน่ะเหรอ  ใครบอกว่าไม่เห็นมี....   มันต้องมีเซ่.....   ก็มันซ่อนอยู่ในบ่อน้ำมันบ่อใด บ่อหนึ่ง  ในอีรัคนั่นแหละ  เดี๋ยวสหรัฐสูบน้ำมันจนหมดบ่ออีรัคเมื่อใหร่  เดี๋ยวเค้าก็เจออาวุธเองแหละ...ไม่สิบปีก็ยี่สิบปี เดี่ยวต้องเจอเข้าสักวันแหล่ะ..  เชื่อพี่บุชเค้าหน่อยเถอะน่า......  เชื่อเค้าหน่อย.....)   ใช่ป่ะ....  ระบบดาวเทียมขององค์การนาซ่าเค้าไฮเทคขนาดใหน    ล้ำยุคจะตาย  มีเหรอ  ที่ดวงอาทิตย์มีรูรั่ว  แล้วเค้าจะไม่รู้ตัวกันเลยหรือ หัวเด็ดตีนขาด ยังใงผมก็ไม่เชื่อ.......... “   แต่หัวเด็ดตีนขาดยังใง  วิทยาการของชาวโลก  ก็ไม่สามารถจะส่องไปถึงแกนกลางของดวงอาทิตย์  ได้เท่ากับวิทยาการของเรา.......”     เฮ้ย...เดี๋ยว  ว่าใงนะ  เชอรี่   นี่หมายความว่าเธอเป็นมนุษย์ต่างดาวจริงๆเหรอ..... “   แล้วเธอ  ไม่แปลกใจบ้างเหรอ  ว่าทำไม  ชาวโลก  ถึงไม่เคยยืนยันได้เลย  ว่า  UFO มีจริงหรือไม่  และไม่มีหลักฐานใดเด่นชัดพอที่จะแสดงได้ว่า  มีมนุษย์ต่างดาวอยู่จริง   ทั้งที่เราก็ทิ้งร่องรอยและปริศนาไว้มากมาย....  ก็เพราะว่าวิทยาการของชาวโลก  ยังด้อยกว่าวิทยาการของเรา   เหตุนี้   ชาวโลกจึงไม่มีทางที่จะได้รับรู้ ถึงภัยพิบัติในครั้งนี้แน่นอน   และเมื่อวันที่ดวงอาทิตย์ระเบิด  มนุษย์โลกจะตาย  โดยที่ไม่ทันรู้ตัวด้วยซ้ำ.......   แต่ไม่เป็นไร  ถ้าเธอยังไม่เชื่อ  ฉันมีหลักฐานให้เธอไปลองพิสูจน์คำพูดของเรา........”   ......ย...ยังใง......ตอนนี้  ใจผมเริ่มจะได้ไตร่ตรองขึ้นมาบ้างแล้ว....... “   ตอนนี้  น้ำแข็งที่ขั้วโลกเหนือ  บริเวณเส้นสูญสูตรที่......(  จำไม่ได้แล้ว....) ลัตติจูดลิบดาเหนือ  กับเส้นสูญสูตรที่....(  อันนี้ก็จำไม่ได้อีกเหมือนกัน.....)   ลองติจูดลิบดาตะวันออก   กำลังละลายอย่างรวดเร็ว  เนื่องจากรังสีอุลตร้าไวโอเล็ต  สาดส่องทะลุชั้นบรรยากาศมาได้บ้างแล้ว......ถ้าเธอไม่เชื่อ  ชั้นให้เธอลองไปตรวจสอบดูในอินเตอร์เน็ตได้.......”   .............  พวกเล่นศัพท์นักวิทยาศาสตร์เลยนี่หว่า   แล้วสิ่งที่เชอรี่  พูดมา ฟังแล้วมันก็เริ่มมีน้ำหนักขึ้นมาบ้างเหมือนกันแฮะ    มีการท้าให้ไปตรวจสอบดูด้วย   อืมห์...นี่เรื่องมันชักจะเลยเถิดไปกันใหญ่แล้วนะเนี่ย......เอาใงดีวะ.....แต่ไม่อ่ะ...  ถึงมันจะเป็นเรื่องจริงขึ้นมาจริงๆ  ผมก็ไม่มีปัญญาไปทำอะไรได้อยู่ดี.....
“  ทำได้สิวะ......”   คราวนี้  เสียงไอ้ด๊อกฯ  แสลนขึ้นมาเชียว........    “    จริงอยู่   ลำพังร่างกายมนุษย์  หรือต่อให้เหล็กกล้าแค่ใหนก็ตามแต่   เอาตีนถีบหน้าได้เลย  ยังใงก็ไม่มีวันเข้าใกล้ดวงอาทิตย์ได้   มันจะสลายละลายไม่เหลือแม้แต่ผง  โดยที่ยังห่างจากดวงอาทิตย์นับแสนกิโลซะด้วยซ้ำ   ไม่มีทางเลย  ที่จะเข้าไปใจกลางของดวงอาทิตย์ได้   นอกเสียจาก.......”   จะเว้นช่วงไว้ทำไมเนี่ย....นอกเสียจากอะไร.....   “   นอกเสียจากต้องถอดจิตขึ้นไปเท่านั้น......!!!.....”   เสียงของเชอรี่ดังสวนตอบขึ้นมา........  ม....หมายความว่าใง   ถอดจิต.....  “   หมายความว่าเธอต้องละจิตออกจากร่างกายเนื้อ  และส่งจิตขึ้นไปดับรูรั่วบนดวงอาทิตย์ยังไงล่ะ.....!!!.....”      น่าน....ตายเห็นๆเลย   ไม่ตลกแล้วนะเชอรี่   พูดง่ายๆ  จะให้ชั้นฆ่าตัวตาย   ว่างั้นเหอะ.......  “   ไม่ใช่นะมด ....   การถอดจิต  ไม่ได้หมายถึงการฆ่าตัวตาย  หรือการที่วิญญาณจะออกจากร่าง   แต่การถอดจิต  คือการที่เราละเฉพาะจิตออกมาจากกายเนื้อ  ไม่ได้ละวิญญาณออกมาด้วย   จิตเท่านั้นที่จะออกมาจากร่างเนื้อ  ไม่ได้หมายความว่าเธอตายซะหน่อย......” “...แล้วทำไมต้องเป็นชั้นด้วย   ไม่มีคนอื่นเค้าอยากเป็นพระเอกกันบ้างหรือใง  หา.....”  ผมชักโมโหแล้ว  “  ก็เพราะว่าเป็นคนเดียวที่รอดจากกับดักของกูได้ใง.....   และยังเป็นคนเดียว  ที่จะสามารถอธิบายเรื่องต่างๆ  ได้เข้าใจง่ายกว่าคนที่มันไม่เคยรู้จักกู  อีกอย่าง  เราไม่มีเวลาที่จะไปสร้างเทวดาจากที่ใหนได้ทัน  ฉะนั้น...  คนที่เป็นศัตรูกับกูอย่างเท่านั้นแหละ  ที่จะสามารถพึ่งพาได้ในยามนี้   ได้โปรดเถอะมด....กูขอร้อง.....”  นี่อ่ะนะ  วิธีขอร้องคนของมัน....  “  มด....ชั้นก็ขอร้องด้วยคนนะ....”  .........  “.......เอาเถอะๆ  พอแล้ว   วันนี้  ชั้นเอียนกับเรื่องบ้าๆพวกนี้เต็มทีแล้ว   โลกจะแตก  อาทิตย์ จะดับก็ช่างมันเหอะ    วันนี้  ฉันเหนื่อยมามากแล้ว  ฉันไม่อยากฟังเรื่องไร้สาระอะไรอีก.......”    .......ผมพูดตัดบท   ก่อนที่จะล้มตัวลงนอน  โดยไม่สนใจเสียงของไอ้ด๊อกฯทั้งเสียงของเชอรี่   ที่ยกสารพัดสารพันเหตุผลต่างๆนาๆ  มาให้ผมเชื่อ   ......โห....ไม่ใหวหรอก  นี่มันยิ่งกว่าหนังเรื่องเดอะ ลอร์ด  อ๊อฟ  เดอะ ริง  เชียวนะ......  อาห์......โฟรโด้  เจ้าคือผู้ที่ถูกเลือกให้ทำหน้าที่นี้  ....ไม่เอา....เปลี่ยนใหม่.....อาห์  โฟร์มด   เจ้าคือผู้ที่ถูกเลือกให้ทำหน้าที่นี้   โฮ่ๆๆๆๆ   ยิ่งใหญ่ซะเหลือเกินแหละ  นี่สงสัย  ผมจะดูหนังเรื่องนี้มากไปแหงๆ.....(   อ้าว......ลืมไป....ตอนนั้น...หนังเรื่องนี้ยังไม่เข้าฉายเลยนี่หว่า.....)   แต่ช่างมันเหอะ  ยิ่งฟังแล้วยิ่งจะบ้า    ผมง่วงแล้ว  นอนดีกว่า   จากการที่ผมคุยกับทั้งสองคนมากไป  วันนี้  ทำให้ผมค่อนข้างจะเพลียยังใงบอกไม่ถูก   ผมเริ่มสะลึมสะลือแล้ว   เสียงของสองคนนั่นยังโหวกเหวกโวยวายอยู่เต็มสองหูก็จริง  แต่ก็ไม่ได้ทำให้ผมหันมาสนใจอะไร   นอกเสียจาก   ตอนที่ผมจะหลับแหล่มิหลับแหล่  เสียงๆหนึ่งก็ดังขึ้นสนั่นก้องเต็มท้องฟ้า.............บรึม.....!!!..
comment88:.................น้องต่ายกับน้องตั๊กกลับมาจากทำงานแล้ว  เห็นผมนอนอยู่  คงนึกว่าผมหลับแล้ว  ก็เลยไม่ได้คุยอะไรกันมาก  อาบน้ำ อาบท่ากันสักพัก  ทั้งคู่ก็ปิดไฟนอน  ไม่นานก็หลับปุ๋ย  ทิ้งให้ผมที่แกล้งทำเป็นหลับต้องนอนคิดฟุ้งซ่านอยู่คนเดียว....   เมื่อกี๊   มันเสียงอะไรฟะ....   เสียงดังอย่างกับฟ้าจะระเบิด    .........หรือว่า   มันจะเป็นเรื่องจริงอย่างที่เชอรี่กับไอ้ด๊อกฯพูด  .........ไม่หรอกมั๊ง   คงเป็นเสียงฟ้าร้อง  ฟ้าผ่า   แต่มันจะผ่ามาได้ยังไง  ในเมื่อฝนมันก็ไม่ได้ตก   วุ๊ย.....ยิ่งคิด   เดี๋ยวพาลจะบ้าตามพวกนั้นไป   ไม่เอา....ไม่เอา.....นอนดีกว่า......
               ...............บรึม...!!!........  เสียงดังสนั่นลั่นฟ้า  ปลุกผมให้สะดุ้งพรวดตื่นขึ้นมาแทบจะทันที   อ้าว.....เช้าตั้งกะเมื่อใหร่เนี่ย   น้องต่ายกับน้องตั๊กตื่นกันมาหมดแล้ว  ทั้งคู่กำลังเตรียมตัวจะไปทำงาน   ดูเหมือนทั้งคู่จะไม่รู้สึกรู้สากับสิ่งที่กำลังจะเกิดขึ้นแม้แต่น้อย   ยังคงคุยหยอกล้อกันเหมือนไม่มีอะไรเกิดขึ้น   แต่กับผม  มันไม่ใช่แล้ว   เสียงดังบนฟ้าที่สะเทือนเลื่อนลั่นเมื่อกี๊   มันทำให้ผมเริ่มจะนั่งไม่ติดกับที่   พยามมองหน้าของน้องต่ายกับน้องตั๊ก   เหมือนจะมองหาความผิดสังเกตุ   แต่ดูเหมือนทั้งคู่จะไม่ได้สนใจเสียงอะไรนั่นเลย.........   “   .....อะไรกันวะ.....นี่จะตายห่ากันหมดแล้ว  ยังไม่มีใครรู้ตัวกันบ้างหรือใงเนี่ย......!!........”   ผมตะโกนลั่นห้องด้วยความโมโห   โดยไม่สนใจว่าตอนนี้  น้องต่ายกับน้องตั๊กจะมองหน้ากันเลิ่กลั่ก  เหมือนงงๆว่า  มันเป็นเห้...อะไรของมันอีกวะ.....   “   .....ทำไมต้องเป็นกูคนเดียวที่ต้องรับรู้ด้วย  ทำไมวะ......!!!.......”    ผมอารมณ์ไม่อยู่กับเนื้อกับกับตัวแล้ว  ตะโกนโหวกเหวกโวยวายลั่นห้อง   จะไม่ให้โมโหได้ยังใง  เรื่องใหญ่ขนาดนี้   แต่กลับมีผมคนเดียวที่ได้รับรู้  ไม่มีใครเลยที่จะรู้เรื่องไปกับผม    น้องต่ายน้องตั๊ก  คงเห็นท่าไม่ดีแล้ว  รีบแต่งตัวออกไปทำงาน โดยเลี่ยงที่จะไม่สบตากับผม  และไม่พูดอะไรกันเลยซักคำ  เป็นการออกไปทำงานที่เรียบร้อยที่สุดเท่าที่ผมเคยเห็น  ก่อนที่จะพากันเปิดประตูห้องออกไป.....  “   เออ....ไป...  ออกไปกันให้หมด  โลกจะเป็นยังใง   ไม่ต้องสนใจ  ช่างมัน......ใครจะตาย ช่างหัวมัน......!!....” 
ผมตะโกนใล่หลังตามทั้งคู่ออกไป     ทั้งที่ใจจริงก็รู้  ว่าน้องมันคงไม่รู้เรื่องอะไรด้วยหรอก  แต่ทำใงได้  ผมไม่รู้จะไปลงกับใครแล้วนี่หว่า.....  ผมเดินพล่านไปทั่วทั้งห้องเหมือนหนูติดจั่น   เสียงที่มันดังก่อนผมจะนอน  และเสียงที่ดังปลุกผมให้ตื่นนั้น   มันทำให้ผมเริ่มเชื่อโดยสนิทใจว่า   สิ่งที่เชอรี่กับไอ้ด๊อกฯพูด  มันอาจจะเป็นเรื่องจริง  คงไม่มีใครทำเสียงฟ้าสะเทือนได้เหมือนจริงขนาดนี้   เสียงที่ผมได้ยิน  มันเป็นไปได้ใหม  ที่จะเป็นเสียงแรงระเบิดจากดวงอาทิตย์  มันคงเริ่มจะระเบิดแล้วสินะ    ทำไม  มันถึงเร็วอย่างนี้  นี่ผมจะทำอะไรไม่ได้เลยหรือ........
comment89:บทที่ยี่สิบห้า – เด็กน้อยจากบทที่สอง...?
 ...................... “   เธอต้องกระโดดตึก......!!!........”    “.......!!!????........”    .......ว...ว่าใงนะ     ผมทวนถามคำตอบของเชอรี่อีกครั้ง  เกี่ยวกับวิธีการถอดจิต.......  “   ชั้นบอกว่า   วิธีเดียวที่จะสามารถถอดจิตได้เร็วที่สุดในตอนนี้   คือการที่เธอต้องกระโดดตึก........”      ..........อย่ามาบ้าน่า  เชอรี่   นี่ผมอุตส่าห์ยอมเชื่อในสิ่งที่เชอรี่กับ ไอ้ด๊อกฯ  มันบอกแล้วนะ   และผมก็จะลองทำตามคำขอร้องของทั้งคู่   แต่ถ้าถึงขั้นต้องให้โดดตึกเนี่ย  ผมไม่เอาด้วยหรอก.......   “    ไม่เข้าใจหรือใงวะ.....!!.....”   เสียงของไอ้ด๊อกดังสวนขึ้นมา    “   ก็เพราะมัวแต่โอ้เอ้  ไม่ยอมเชื่อที่กูบอก   แล้วมาตอนนี้   จะมาใช้วิธีอื่น  มันไม่ทันแล้วโว๊ย.......   ไม่เกินตีสองของวันนี้   รูรั่วบนดวงอาทิตย์จะขยายใหญ่จน  พลังความร้อนที่ระเบิดอยู่ในนั้น  จะแผ่ความร้อนมายังโลก.....  คืนนี้   โลกของถึงคราวอวสานแน่....”    .......เดี๋ยว    ว่าใงนะ......  หมายความว่ามีวิธีอื่นนอกจากการโดดตึกด้วยเหรอ....    “     วิธีอื่นน่ะ.......มันมี   แต่ในตอนนี้   ยังใง  ก็ทำไม่ได้หรอก   ไม่เคยนั่งสมาธิ   การเข้าฌาณภายในเวลาอันสั้น  ย่อมเป็นไปไม่ได้.....”
ถึงมันจะเป็นไปไม่ได้   แต่ผมว่า  มันน่าสนใจกว่าการที่ผมต้องกระโดดตึกตั้งเยอะ.......   ถึงแม้  เชอรี่กับไอ้ด๊อกฯ  จะยืนยันว่ายังใง  ถึงผมโดดตึก  ผมก็ไม่ตายยังใงก็ตาม   แต่ยังใงวิธีนั้น  ผมก็ไม่เล่นด้วยหรอก    “   ........เชื่อที่นายด๊อกเตอร์เค้าบอกเถอะมด   ตอนนี้  มันมีวิธีเดียวเท่านั้น  ที่เธอจะถอดจิตได้เร็วที่สุด   ชั้นรู้  ว่ามันฟังอาจจะเหลือเชื่อไปหน่อย   แต่เชื่อเถอะ  เมื่อเธอโดดลงมา   ร่างกายของเธอจะไม่เป็นอะไรเลย  ทางเรา  ได้เตรียม  เบาะลม  รอรับร่างของเธอไว้แล้ว  ร่างของเธอจะไม่เป็นอันตรายใดๆ   และเมื่อเธอทำภารกิจสำเร็จ  จิตของเธอจะกลับเข้าร่างอย่างปลอดภัย...”.........   “   เธอไม่ต้องพูดแล้ว   เชอรี่   หัวเด็ดตีนขาดยังใง  ฉันก็ไม่โดดตึก  ถ้าจะให้ชั้นถอดจิต  ต้องใช้วิธีอื่น  ไม่งั้น   ใครจะเป็นจะตายชั้นก็ไม่สนใจแล้ว  ถ้าเราจะตาย  เราก็ตายด้วยกันอยู่แล้ว  ฉันไม่สนใจหรอก......”   ........เสียงของเชอรี่เงียบไปในทันใด   มันเริ่มเป็นทีของผมบ้างแล้ว......  “   อย่างน้อย.......ถ้าชั้นจะต้องเป็นผู้เสียสละ  เธอก็น่าจะให้ชั้นได้มีโอกาสเลือกบ้างสิ.......”    .........ดูเหมือนคราวนี้  คำพูดของผมมันเหมือนจะได้ผล   ผมได้ยินเสียงของเชอรี่ กับไอ้ด๊อกฯ ปรึกษาอะไรกันบางอย่าง........   “   .......โอเค.....ในเมื่อพูดถึงขนาดนั้น  จะลองอีกวิธีนึงก็ได้   .....แต่มีข้อแม้   ถ้าทำไม่สำเร็จ  ต้องกลับมาใช้วิธีโดดตึกนะ......  จะว่าใง......”   ..........เออ.....มันต้องอย่างนี้สิวะ   ผมตกลง....   เอาใงก็เอากัน  เราตกลงตามนั้น   วิธีอีกวิธีที่ทั้งคู่บอกผมก็คือ  การนั่งสมาธิถอดจิต  แต่การนั่งสมาธิที่ทั้งคู่บอก  มันไม่เหมือนกับการนั่งสมาธิทั่วไป   เริ่มแรก  ไอ้ด๊อกฯ  ให้ผมหาทำเลที่จะนั่งถอดจิต........  ผมเลือกนั่ง  ตรงข้ามกับฝั่งผนังห้องน้ำ    มันบอกให้ผมลองนั่งขัดสมาธิ  จากนั้น  ก็ให้ผมกะระดับสายตาที่เวลาผมนั่งจ้องอะไรแล้ว  ผมจะนั่งได้สบายที่สุด   เมื่อได้ระยะสายตากึ่งกลางจากที่นั่ง   มันก็ให้ผมเอาปากกาขึ้นมาเขียนวงกลมเล็กๆวงนึง  ขนาดประมาณเท่าแหวนหนึ่งวง  บนฝาผนังห้องน้ำ ฝั่งที่ผมนั่งตรงข้าม    จากนั้น  มันก็บอกให้ผมอย่าเกร็ง  ให้นั่งขัดสมาธิในท่าที่สบายที่สุด  แต่วิธีที่มันต่างจากการนั่งสมาธิทั่วไป  มันอยู่ตรงที่  การนั่งแบบทั่วไป  คือการนั่งหลับตา  แล้วเอามือประสานไว้บนตัก  แต่วิธีที่มันบอกผม  คือการนั่งขัดสมาธิ  วางมือทั้งสองข้างไว้บนหัวเข่าแต่ละข้าง  และที่สำคัญคือห้ามหลับตา  และห้ามแม้แต่กระพริบตา.......  มันบอกให้ผมจ้องมองไปที่วงกลมที่เขียนอยู่บนผนัง  ในใจให้ภาวนาว่า  พุท......  โธ.......  พุท.......  โธ........   ตามลมหายใจเข้าออก    และพยามตั้งสมาธิไว้ที่วงกลม   และที่สำคัญ  ไม่ว่าจะได้ยินเสียงอะไร  หรือเห็นอะไร   ห้ามหลับตา หรือหลุดจากสมาธิเด็ดขาด   มันบอกว่า  มิฉะนั้น  จิตผมอาจจะหลุดไปมิติอื่น   และจะไม่สามารถกลับเข้ามาในร่างได้อีกเลย.........  “   ต้องมีสมาธิอยู่กับวงกลมตรงหน้า   ห้ามกระพริบตาเด็ดขาด  อาจจะได้เห็น ในสิ่งที่ไม่เคยเห็น  หรือได้พบเจอมาก่อน  ขอให้อย่าได้สนใจ   จงตั้งมั่นเฉพาะจุดกลมตรงหน้าเท่านั้น  เพราะถ้าจิตเตลิด  อาจจะไม่ได้กลับมาในมิติของอีกเลยตลอดกาล   เข้าใจที่กูพูดมั๊ย......”    มันถามเพื่อความแน่ใจ   ผมสูดหายใจเข้าปอดเฮือกใหญ่  ก่อนที่จะพยักหน้ารับ   “    พร้อมแล้วนะ......”   เมื่อมันแน่ใจว่าผมพร้อมแล้ว  พิธีการทุกอย่างก็เริ่มขึ้น.........
             ............พุท.......โธ.......พุท.......โธ........ผมส่งเสียงภาวนา  ตามลมหายใจเข้าออก  พิธีการถอดจิตของผมเริ่มขึ้นแล้ว   สายตาของผมจับจ้องอยู่ที่วงกลมบนฝาผนัง  จ้องเขม็งอยู่อย่างนั้น  โดยที่ไม่กระพริบตาเลย   แรกๆ  มันก็ไม่เป็นไร   แต่ลืมตาอยู่สักพัก  มันก็เริ่มแสบตา   จนผมต้องพยามหรี่ตา  จนตาที่ตี่อยู่แล้ว  เกือบจะปิด  แต่ผมก็ยังไม่ยอมกระพริบตา  ยังคงนั่งเพ่งอยู่อย่างนั้น  จนมันแสบตาจนน้ำตาเริ่มใหล   จะเช็ดก็ไม่ได้  ผมต้องพยามทำตามคำที่ไอ้ด๊อกฯ  มันบอก  แต่จนแล้วจนรอด  ก็ยังไม่เห็นมีอะไรเกิดขึ้นซักที   ตาผมแสบจนน้ำตาใหล แต่จากการที่ผมพยามเกร็งหนังตา  มันทำให้  หนังตาผมเริ่มกระตุกอย่างแรงทั้งสองข้าง  กระตุกอยู่นาน  จนผมเริ่มจะรู้สึกไม่ใหวแล้ว แสบตาเหลือเกิน  เกือบจะทนไม่ใหว  แล้วเอามือเช็ดตาอยู่แล้ว........   แต่ทันไดนั้น    มันก็เกิดอะไรขึ้นบางอย่างกับวงกลมที่ผมจ้องอยู่นั้น.....  อะไรกันนั่นน่ะ    วงกลมที่ผมเห็นมันยังปกติดีตอนนี้   มันเริ่มมีอะไรบางอย่างผิดปกติไป   มันเหมือนมีแสงสว่างจ้าออกมาจากวงกลมอันนั้น   ไม่นาน   แสงนั้น  ก็ดูเหมือนจะลอยขึ้นข้างบน.....  ผมพยามเพ่งมองอย่างไม่วางตา  ไม่นานผมก็รู้สึกเหมือนเห็นอะไรบางอย่าง  ขยับอยู่ไต้ฐานของวงกลม  ผมพยามจะไม่มองลงไป   แต่เสียงกรีดร้องโหยหวน  ที่ฟังยังใงก็ไม่ได้เป็นภาษามนุษย์    แต่ที่รู้แน่คือ  เหมือนมันกรีดร้องเหมือนกำลังได้รับความทรมานอย่างแสนสาหัส   รวมทั้ง  ไอความร้อน  ที่ร้อนระอุ จนผมรู้สึกได้ ดูเหมือนมันจะทำให้ผมอดสนใจไม่ได้   แต่ก่อนที่ผมจะละสายตาจากวงกลมนั่น........  “   หยุดนะ.......   อย่ามองไปที่อื่น  จงมองแต่ในวงกลมเท่านั้น   มิติที่กำลังผ่านไปเมื่อกี๊   มันเป็นมิติของห้วงนรก   ถ้าไม่อยากให้จิตติดอยู่ที่นี่  ก็เพ่งมองวงกลมต่อไป......!!!.....”    นั่นล่ะ  ผมจึงได้สติ  และกลับไปเพ่งความสนใจกับวงกลมต่อไป......  ไม่นาน  ผมก็รู้สึกได้ถึงความเย็นที่แผ่ซ่านมาจากวงกลม  ได้ยินเสียง  คนหัวเราะเฮฮา  กันอย่างมีความสุข   มันดังอยู่เหนือ  วงกลมที่ผมมอง  มันอาจจะเป็นไปได้  ที่มันอาจจะเป็นสวรรค์  เพราะผมรู้สึกค่อนข้างสบายใจอย่างประหลาด   จนเกือบเผลอใจมองไปที่ภาพที่ขยับเขยื้อนอยู่เหนือวงกลมนั่น..........   “    .....อย่ามอง.......นี่เป็นมิติหิมพานต์    เสียงที่ได้ยินต่างๆ  มันเป็นสิ่งลวง  ให้ใครเผลอเข้ามาติดกับ........  ไม่ต้องไปสนใจ    มองวงกลมต่อไป........”     ผมทำตามคำที่เชอรี่บอกอย่างว่าง่าย    จนนั่งไปสักพัก  ผมรู้สึกเหมือนมีอะไรบางอย่างเกิดขึ้นกับตัวผม   ตอนนี้  มือทั้งสองข้างของผม มันเย็นมาก  ตั้งแต่เมื่อใหร่  ผมก็ไม่ทันสังเกตุ   ความรู้สึกเหมือน  ผมจะตัวเบาๆ   ลอยๆ   โหวงๆ  ยังใงบอกไม่ถูก  และที่สำคัญ  วงกลมที่ผมเห็น  ตอนนี้  มันไม่เป็นรูปวงกลมแล้ว   แต่มันค่อยๆเลือนหายออกไปจากสายตาของผมอย่างช้าๆ  จนหายไปในที่สุด.....  เป็นไปได้ยังใงก็ไม่รู้   รู้แต่ว่าตอนนี้   ขนทั้งตัวของผมลุกขึ้นมาอย่างไม่มีสาเหตุ..........  “   อดทนอีกนิด........ใกล้แล้ว   อีกนิดเดียว...........”    ..........ผมพยามจ้องมองต่อไป   อยู่ดีดี   ร่างกายผมก็สั่นขึ้นมาทั้งตัว   ผมรู้สึกเหมือน  ตัวเองกำลังลอยออกจากร่างๆ........  “    ดีมาก.....  อย่างนั้นแหละ........อย่าเกร็ง.........”    ผมพยามจะไม่เกร็งนะ   แต่ตอนนี้  หนังตาผมมันกระตุกจนตาผมเหมือนคนถูกผีเข้า  โอย....  ไม่ใหวแล้ว......แสบตา.......  ความอดทนของผมมาถึงที่สิ้นสุดแล้ว  ผมเอามือขยี้ตาทั้งสองข้าง    จนตาช้ำ  ก่อนที่จะค่อยๆลืมตาขึ้นมาอีกที   อาห์.......วงกลมนั้น  กลับมาแล้ว   ตอนนี้  ทุกอย่าง   กลับมาเป็นเหมือนตอนแรก  ผมยังคงนั่งอยู่ที่เดิม จ้องมองวงกลมอยู่บนฝาผนังอยู่อย่างนั้น  ไม่ได้หายไปใหน...
comment90:“ .......ไอ้zzzzz.......ทำไมทำอย่างนี้วะ    กูบอกแล้วใงว่าห้ามหลับตา   เมื่อกี๊อีกนิดนึง  ก็เกือบจะถอดจิตได้แล้ว   เอ๊ย.......!!.......”   ไอ้ด๊อกฯสบฐอย่างหัวเสีย   ผมบอกมันว่าขอแก้ตัวอีกครั้ง  .........อาห์    มันอาจเป็นไปได้    ผมอาจจะถอดจิตได้จริงๆ......   ผมสูดลมหายใจเข้าเต็มปอด  ขยับร่างกายที่นั่งนิ่งอยู่นานให้เคลื่อนที่บ้าง  ก่อนที่จะเริ่มทำตามพิธีการเดิม  พุท.......โธ.....   จ้องวงกลม  ตาไม่กระพริบ   และเมื่อหนังตาผมเริ่มกระตุก    ภาพและเสียงต่างๆ   ที่ผมไม่เคยเห็นหรือได้ยิน  ก็ลอยผ่านเข้ามาเป็นระยะๆ.............
               .................แต่จนแล้วจนรอด   ผมก็ยังไม่สามารถถอดจิตได้   หลายครั้งที่ดูเหมือนมันจะสำเร็จ   แต่ทุกครั้ง  มันก็เหมือนว่าต้องมีเหตุให้พิธีการล่มทุกครั้ง   ผมพยามทำอย่างนี้  มาทั้งวันแล้ว  จากตั้งแต่เช้าจนตอนนี้  จะสองทุ่มแล้ว  ข้าวยังไม่ตกถึงท้องผมซักเม็ด   ทำให้เรี่ยวแรง  ผมแทบจะไม่มี   แต่ก็ยังพยามจะฝืนนั่งต่อ........    “   ไม่ได้การแล้วล่ะมด   ยังไง   เธอก็ทำไม่สำเร็จหรอก   นี่เหลืออีกไม่กี่ชั่วโมง  รูรั่วบนดวงอาทิตย์จะเริ่มแตกแล้ว   เธอต้องรีบแล้วมด.........”   เชอรี่พยามเตือนผม  ซึ่งผมก็ยังทู่ซี๊ขอนั่งสมาธิต่อ   ผมเกือบทำได้แล้ว  ผมมั่นใจ.......ทันใดนั้น.....   บรึม!!........    เสียงระเบิดที่ดังสนั่นลั่นฟ้า    ทำให้ผมสะดุ้งพรวดด้วยความตกใจ.......  “    ไอ้zzzzมด.......จะมาร่ำไรทำอะไรอีกวะ.....  มันไม่มีเวลาแล้ว   ยังใงสภาพร่างกายของตอนนี้  มันนั่งสมาธิถอดจิตไม่ได้หรอก   เร็วเข้า.......ต้องโดดตึกถอดจิตแล้ว......!!!........”   เสียงของไอ้ด๊อกฯ  ดังปลุกผมที่อยู่ในภวังค์แห่งความกังวลให้รู้สึกตัวดังขึ้น.........  “   มด......ขอร้องล่ะ   เวลามันมีน้อยเต็มทีแล้ว  ได้โปรดเถอะ........”   เชอรี่อ้อนวอนผมด้วยเสียงที่สั่นเครือเล็กๆ........บรึม!!!    เสียงดังสนั่นบนฟ้าดังขึ้นอีกครั้ง    จนผมเริ่มกระสับกระส่าย   จะให้ผมนั่งสมาธิ   ตอนนี้   จิตของผมมันก็ไม่นิ่งเสียแล้ว   ผมนั่งทำใจอยู่สักครู่  ก่อนที่จะส่งสัญญาณไปถึงเชอรี่.......  “   เอาล่ะ  ช่วยอธิบายหน่อย   ถ้ากระโดดตึก  เราต้องทำยังใงบ้าง.........”   เสียงของทั้งคู่ เฮลั่นด้วยความดีใจ  เมื่อรู้ว่าผมตัดสินใจ จะโดดตึก.......   “    เธอไม่ต้องทำอะไรมากเลยมด   แค่เธอจ้องมองไปบนฟ้า  ในขณะที่เธอกระโดดลงมาจากตึก  ในชั่วอึดใจ  ที่ร่างของเธอกำลังร่วงลงมา  เมื่อเธอรู้สึกกลัวจนสติใกล้ดับ   นั่นล่ะ   เราจะเข้าไปดึงจิตของเธอออกมา   ก่อนที่ร่างของเธอจะหล่นลงกระทบกับเบาะลม   จิตกับกายเนื้อของเธอ  จะแยกออกจากกัน   และเมื่อนั้นแหละ  เธอก็จะถอดจิตสำเร็จ   ชั้นรับประกัน   เธอไม่ตายแน่นอน........”   “......แล้วเธอจะให้ชั้นมั่นใจได้อย่างไรว่าชั้นจะไม่เป็นไร.......”อย่างน้อย  ผมก็ต้องการการรับประกันถึงความปลอดภัยบ้าง....... “   จะไม่เป็นไรอย่างแน่นอน    เบาะลมที่อยู่ข้างล่างจะคอยรับร่างของไว้   ถ้าไม่เชื่อ  มองลงมาดูก็ได้........”   เสียงของไอ้ด๊อกฯบอก   ผมจึงลุกขึ้นไปที่ระเบียง   มองขึ้นไปสำรวจบนฟากฟ้า  เหมือนจะมองหาสาเหตุที่มาของเสียงระเบิดนั่น  แต่ก็ไม่พบอะไร   นอกจากดาวเต็มฟ้ากับดวงจันทร์ที่เต็มดวงสวยงามมาก.......ก่อนที่จะก้มหน้ามองต่ำลงมาที่พื้นดิน   ในห้องที่ผมอยู่ขณะนี้   ผมอยู่ที่ชั้นสี่   ความสูงของมันเล่นเอาผมเสียวสันหลังวาบขึ้นมาอย่างช่วยไม่ได้   มองลงไปข้างล่าง  ดูเหมือนมันจะเป็นพื้นดินที่รกร้าง   ผมเห็นหญ้าแฝกขึ้นเต็มพื้นที่ไปหมด  แต่เมื่อมองลงไป   บริเวณที่ชั้นล่างสุดซึ่งเป็นบริเวณตรงกับห้องของผมบนชั้นสี่  มันเหมือนมีอะไรบางอย่าง   หญ้าแฝกมันโบกพริ้วเป็นลูกคลื่นเข้าหากันเป็นรูปสี่เหลี่ยมจตุรัสขนาดใหญ่........อาห์.......  หรือว่านั่นจะเป็นเบาะลมที่มันบอก   ผมยังไม่แน่ใจนัก   แต่จากที่ผมเห็นมัน  มันคล้ายจะเป็นเบาะลมจริงๆ.......แต่เพื่อความแน่ใจ........ “   ทำไมไม่เห็นมีเบาะอะไรเลยล่ะ   เห็นมีแต่ต้นหญ้า........”   ผมถามอีกครั้ง.......  “  ก็นั่นแหละมด   เบาะลมที่เราวางไว้  เราจำเป็นต้องพรางตาไม่ให้มนุษย์เห็นมัน  ไม่งั้นเรื่องราวมันจะใหญ่โตไปกันใหญ่     แต่เธอก็น่าจะสังเกตเห็นต้นหญ้าที่มันลู่ลมอยู่   นั่นแหละ  เป็นบริเวณที่เรากางเบาะลมเอาไว้......”    ผมนิ่งเงียบอยู่พักใหญ่.....   “   เอาเถอะมด   ถ้าเธอไม่เชื่อ  ลองเอามือ  กวาดมาตรงระเบียงด้านนอกนี่สิ  เธอจะสัมผัสได้ถึง  อุณหภูมิของความเย็นที่มันต่างกันกับอุณหภูมิในห้องของเธอตอนนี้.......”    ผมลองทำตาม  โดยก้มตัวจาก ระเบียง  ก้มเอามือไปแตะบริเวณผนังระเบียงด้านนอกอาคาร    ความรู้สึกที่สัมผัสได้  เป็นเหมือนที่เชอรี่บอก  มันเย็นๆ   จนเหมือนว่าบริเวณที่มือผมไปแตะนั้น   มันเป็นคนละบริเวณกับบรรยากาศในห้องที่ผมอยู่........  “   ทีนี้  เชื่อหรือยัง.........”   ผมพยักหน้าแทนคำตอบ    .........เมื่อสำรวจความเป็นไปได้จนเรียบร้อย   ก็มาถึงขั้นตอนสุดท้าย....  ผมต้องกระโดดจากตึกชั้นสี่ลงไปข้างล่าง  แต่ก่อนที่ร่างผมจะกระทบกับเบาะลม  เชอรี่กับไอ้ด๊อกฯ  จะเป็นคนมารับเอาจิตของผมให้แยกออกจากกายเนื้อ   เราซักซ้อมขั้นตอนต่างๆ  จนเป็นที่เข้าใจแล้ว    ผมขอเวลาทำใจสักพัก  ถึงแม้จะได้รับการยืนยันเป็นมั่นเป็นเหมาะ   แต่ผมก็ยังอดใจหายไม่ได้   ด้วยความที่กลัวความสูงเป็นทุนเดิมอยู่แล้ว   นี่มันชั่นสี่เชียวนะ   ไม่อยากคิดเลย  ถ้าข้างล่างไม่มีอะไรรองรับ   ร่างกายผมจะเป็นอย่างไรบ้าง   มีหวังแขนกับขาผมคงหักไปคนละทิศละทาง   ผมภาวนาถึงคนที่ผมรัก  หลวงพ่อ  แม่  พี่ต๋อม  วิว  ซีม่า  เพื่อนๆ   เป็นกำลังใจให้ผมด้วยนะ  ถ้ามันไม่เกิดอะไรขึ้นก็ดีไป   แต่ถ้ามันเกิดผิดพลาดแล้วเกิดอะไรขึ้นกับผม  ยังใง  ขอให้คิดถึงผมบ้างนะ  ผมรักทุกคนจริงๆ..........  เมื่อผมทำใจจนแน่ใจว่าตัวเองพร้อม  ก็ถึงเวลาที่ผมจะต้องกระโดด    ตอนนี้   มือทั้งสองข้างของผมจับอยู่ที่ราวระเบียง   สองขาเตรียมที่จะถีบตัวเองออกจากพื้นระเบียง   ตอนนี้ทุกอย่างพร้อมหมดแล้ว.......  “   มดเตรียมใจพร้อมแล้วนะ........”    เสียงของเชอรี่สั่นเครือเล็กๆ  จนผมอดถามไม่ได้ว่าเธอเป็นอะไรหรือเปล่า  ....... “   มด....ไม่ต้องห่วง  พวกเราไม่เป็นอะไร  ตอนนี้  ได้เวลาแล้ว  โดดเลย.......โดด.......!!!.........”   เสียงของไอ้ด๊อกฯให้สัญญาณผม........   นาทีนี้   ถึงเวลาแล้ว  ผมสูดลมหายใจเข้าไปอีกครั้ง   ก่อนที่จะนับในใจ    .......ฟู่ว์....เอาล่ะ.....มดเอ๊ย.....ทำใจดีดีไว้........เอาล่ะ.....พร้อมนะ.....สาม......สอง.....น........หนึ่ง   โดดล่ะโว๊ย........!!!!.......
..................................   !!!..............????.................!!!!..........................????????????...................................
comment91:..................เอาล่ะ   ตอนนี้   ผมอยู่ที่ใหน...........   ผมค่อยๆลืมตาขึ้น   หลังจากหลับตาปี๋ด้วยความกลัว    สำรวจมองไปรอบๆตัว   เฮ้ย......นี่มันอะไรกัน    ผมยังยืนอยู่ที่เดิม   สองมือที่เกาะขอบระเบียงเปียกชุ่มไปด้วยเหงื่อ....  เป็นไปได้ยังใง    ผมว่าผมจะกระโดดลงไปแล้วนี่   แล้วทำไม   ผมยังยืนอยู่ที่เดิม   เอาใหม่.......   ผมจะลองดูใหม่   แต่ไม่น่าเชื่อก็ต้องเชื่อ........ขาผมแข็งเป็นหินอยู่กับที่   เหมือนมีอะไรบางอย่าง  มาฉุดดึงไว้........ผมพยามสะบัดอย่างไรก็ไม่เป็นผล  ขาทั้งสองข้างของผม   ยังคงตรึงอยู่กับที่.....นี่มันอะไรกัน    ผมไม่เข้าใจ......   ในขณะที่ผมพยามจะกระโดดอีกครั้งเป็นครั้งที่สาม   เหมือนผมจะได้ยินเสียงอะไรบางอย่าง........เสียง........เสียงอะไร    ผมพยามเงี่ยหูฟัง   นี่มันเสียงคล้ายเสียงคนสะอึกสะอื้นอยู่  รอบๆตัวผม  มีทั้งเสียงผู้หญิง  ผู้ชาย  รวมทั้งเสียงของเด็ก  .......อะไรกัน  ใครมาร้องไห้แถวนี้   ผมหันมองดูรอบตัว  ไม่เห็นมีใคร  นอกจากผมกับความมืดที่ปกคลุมไปรอบทิศ    จะว่าผมคิดไปเองหรือเปล่า   ที่มือข้างขวา  ที่จับอยู่บริเวณปากทางเข้าห้อง   ตอนนี้   ผมรู้สึกเหมือนมีหยดน้ำอะไรก็ไม่รู้......เย็นๆ   หยดลงบนมือ......ผมพยามจะยกมือขึ้นมาดู    แต่.......อะไรกันเนี่ย   ผมยกมือไม่ขึ้น   สองมือสองแขนของผมตอนนี้   มันไม่สามารถขยับเขยื้อนได้เลย.........   “    มัวทำอะไรของวะ.......ไอ้มด.....โดดเร็วเข้าสิโว๊ย......ชักช้าหาพ่อเหรอ.....!!!!.........”      เสียงของไอ้ด๊อกฯตะโกนลั่นด้วยความเดือดดาล.......กูโดดแล้วโว๊ย.....แต่ตัวมันไม่ยอมขยับ...ผมพยามบอกมัน   ในขณะที่ผมกำลังดิ้นรนอยู่นั้น   ผมก็ได้ยินเสียงๆหนึ่ง..........   “   ฮือ  ๆๆๆ    พ่อ.......อย่าโดดนะ... หนูขอร้อง.....อย่าโดดนะพ่อ.......ฮือๆๆๆ......”    เสียงเด็กที่ได้ยิน   พร้อมกับความรู้สึกที่เหมือนมีน้ำหยดลง  มาอีกหลายหยดลงบนหลังมือข้างขวา    รวมทั้งเสียงกลั้นสะอื้นที่ดังอยู่รอบตัวผม   ทำให้ผมถึงกับอึ้ง........ร.........หรือว่า......เสียงเด็กนั่น.......ที่ผมได้ยิน.......จะเป็นเสียง......ของ.......ล.........ลูกผม......!!!????...............ในขณะที่ผมยังยืนงงจับต้นชนปลายไม่ถูก    เสียงๆหนึ่งก็ดังสนั่นลั่นฟ้า........บรึม!!!..........เสียงเจ้าปัญหานั่นเอง   อะไรกัน.........เสียงดวงอาทิตย์ระเบิดอีกแล้วหรือ   แล้วเมื่อผมหันไปตามเสียงที่ผมได้ยินชัดๆนั้น   สิ่งที่ผมเห็น  ก็กลายมาเป็นคำตอบทุกอย่างที่ตอบเหตุผลต่างๆ  ได้อย่างชัดเจน   ทำไมน้องต่ายกับน้องตั๊ก   ถึงไม่ได้สนใจเสียงของสิ่งนี้   ทำไม  ถึงไม่มีใครแตกตื่นกับเสียงที่ดังขนาดนั้น   และทำไม  เชอรี่   ถึงเคยบอกกับผมว่า  ถ้าหากเธอทำอะไรลงไป  ขอให้รู้ว่าเธอไม่ได้ตั้งใจ........ภาพที่ผมได้เห็น   รวมทั้งเสียงเพลงที่ดังลอยมาตามทิศนั้น   ทำให้ผมถึงกับยืนน้ำตาร่วงพรู   เหมือนก๊อกน้ำที่ท่อแตก  ..........  “     วันเพ็ญเดือนสิบสอง  น้ำก็นองเต็มตลิ่ง   เราทั้งหลาย  ชายหญิง  สนุกกันจริงวันลอยกระทง..........”    .........ครับ......ภาพที่ผมเห็น  มันไม่ได้เป็นเสียงระเบิดของดวงอาทิตย์    แต่มันเป็นเสียงของพลุ  ที่กำลังระเบิดเป็นดอกไม้ไฟสีสันงดงาม  เต็มท้องฟ้า  แสงสว่างจากพลุ   มันฉาบทามาที่ใบหน้าของผม  สะท้อนให้เห็นภาพของไอ้โง่คนนึง  ที่เกือบจะต้องเอาชีวิตมาทิ้ง   เพราะความอยากเป็นฮีโร่   เกือบจะต้องกลายเป็นแค่  คนเมายาบ้าที่กระโดดตึกฆ่าตัวตาย    .......นาทีนี้   ผมเข้าใจแล้ว  ทุกเรื่องที่ผมเข้าใจ  ทุกภาพที่ผมได้เห็น  แท้จริงแล้ว  มันเป็นแค่พิษสงที่ยังหลงเหลืออยู่ของยาบ้า  เสียงดังระเบิดลั่นฟ้านั้นคือเสียงของพลุ  ที่เค้าจุดเพื่อเฉลิมฉลองวันลอยกระทง    และผมก็ไม่ได้เป็นผู้กู้โลก  อย่างที่ผมเข้าใจ  ผมเป็นเพียงแค่คนเมายาบ้าที่กำลังจะกระโดดตึกเพื่อฆ่าตัวตายเหมือนอีกหลายๆคนที่เมายาบ้าแล้วโดดตึกเท่านั้นเอง.........   นั่นแหละ........คือสิ่งที่ผมเป็นในตอนนี้.......!!!........
comment92:......เหลืออีกแค่สามบทก็จะจบแล้วคับ  อีกสองสามวัน  มาลงตอนจบให้อ่านนะครับ  บทต่อไป บทที่ยี่สิบหก - ด๊อกเตอร์ T ครับผม... ขอบคุณทุกท่านที่แวะมาเยี่ยมเยียนกันด้วยนะคับ  ขอบคุณมากๆครับ....
comment92-1:
comment92-2:ขอบคุณที่แวะมาเยี่ยมเยียนกันด้วยนะคับผม... ขอบคุณมากคับ...
comment93:เพลงประกอบเรื่อง
comment93-1:....55555   ชอบครับ ชอบ  ว่าแต่ คนร้องนี่เค้าไม่ได้เมายาใช่มะคับ 5555    ใช้ได้เลย  อย่างน้อยก็เป็นอีกหนึ่งกระบอกเสียงให้ช่วยกันกวาดล้างยาบ้าด้วยนะคับ  ถึงจะงงๆไปหน่อยก็เหอะ 5555   ขอบคุณคุณกะฑาที่เอาเพลงมาฝากด้วยนะคับ   วันนี้มาถึงตอนจบกันแล้วครับในสามบทสุดท้าย   ไปกันต่อเลยแล้วกันนะคับ..... ตามมาคับ..
comment94:บทที่ยี่สิบหก – ด๊อกเตอร์ T
 .............. “   ไอ้zzzzเอ๊ย........!!!....”   เสียงของไอ้ด๊อกฯ  มันดังสนั่นอยู่เต็มหัวผม   “........กูอยากรู้นัก   ทำไมถึงได้ตายยากตายเย็นอย่างนี้วะ......  ......ไอ้zzzzเอ๊ย......เกือบจะสำเร็จอยู่แล้ว  กูเกือบฆ่าได้แล้ว   นี่มันโชคดีนัก  อีกนิดเดียว  อีกนิดเดียวเองแท้ๆ..........หนอย........กูอุตส่าห์ให้อีเชอรี่เล่นละครอยู่กับตั้งนาน  ทุกอย่างมันกำลังไปได้สวยแท้ๆ........  แล้วทำไมวะ.......ทำไม........!!!!?????..........”   เสียงไอ้ด๊อกฯมันกราดเกรี้ยวด้วยความโกรธอย่างสุดๆ   เสียงที่แหบพร่าตะโกนด่าผมไม่เป็นภาษามนุษย์มันฟังน่ากลัวน่าขนลุกราวกับเสียงของสัตว์ร้ายหิวกระหายในยามค่ำคืน.............  แต่นั่น   มันก็หาได้ทำให้ผมสนใจไม่   ผมปล่อยให้มันร้องโหวกเหวกโวยวายอยู่อย่างนั้น   ส่วนตัวผมตอนนี้    มันเข่าอ่อนหมดแรง   ล้มตัวลงนั่งตั้งแต่เมื่อไรไม่รู้     รู้แต่ว่า   ตอนนี้   แขนขาของผมมันเป็นอิสระแล้ว   ไม่ได้มีความรู้สึกเหมือนถูกฉุดดึงไว้อย่างทีแรก   อาจจะเป็นเพราะแน่ใจแล้วว่า  ผมไม่กระโดดตึกแน่นอนแล้วหรือเปล่าก็ไม่รู้    เสียงสะอื้นของชายหญิงที่อยู่รอบตัวผมนั้นก็พลอยหายไปด้วย   รวมทั้งเสียงของเด็กที่ผมได้ยิน   ผมเอามือขวายกขึ้นมาดู   หยดน้ำจากน้ำตาของผม  หล่นลงไปกระทบกับหลังมือ  มันให้ความรู้สึกเหมือนที่ผมรู้สึกเหมือนมีหยดน้ำหล่นใส่เมื่อครู่นี้   นี่สินะ   ที่มาของความรู้สึกแบบนั้น.........   ผมนึกย้อนไปถึงเมื่อก่อน   ตอนที่ผมเพิ่งเลิกกับวิวใหม่ๆ   ตอนนั้น  บรรดาเพื่อนผม  ที่พาลูกมาเยี่ยมผมแต่ละคน  ไม่ว่าจะเป็นลูกของไอ้กั้งหรือลูกของไอ้แต้ง  เมื่อพาเข้ามาที่ห้องผม  เด็กมันจะร้องไห้จ้ากันอย่างไม่มีเหตุผล   ทั้งที่  เวลาผมไปหาไอ้แต้งที่ห้อง   ลูกมันยังหัวเราะร่าเริง   เล่นกับผมดีดีอยู่เลย  รวมทั้งลูกของไอ้กั้งด้วย  แต่ทำไมพอเวลาพามาที่ห้องผม  เด็กจะร้องกลับบ้านกันแทบทั้งนั้น.........    ผมนึกไปถึงคำของซีม่าสมัยที่ยังรักกันใหม่ๆ   ตอนที่ซีม่ามานอนรอผมที่ห้อง  พอผมกลับมา  ซีม่าเล่าให้ฟังว่า   ตอนที่นอนงัวเงียอยู่นั้น   เหมือนมีเด็กมาเล่นด้วย  มาคุยด้วยแทบทุกคืนเวลาซีม่ามา  บางทีก็ร้องมาจากหัวเตียงบ้าง  จากใต้เตียงบ้าง  ซึ่งตอนนั้น  ผมก็ไม่ได้ใส่ใจกับคำพูดของซีม่าเท่าใหร่........   จนมาวันนี้   ผมก็เริ่มเข้าใจอะไรบางอย่าง   ลูกที่ผมทำแท้ง   เค้าไม่ได้ไปใหน   เค้ายังอยู่กับผมในห้อง  แม้กระทั่งวิวไปแล้ว  เค้าก็ยังอยู่กับผมในห้อง  เค้าคอยปกป้องผมอยู่ตลอด  และนี่คงอาจจะเป็นสาเหตุที่ทำให้ไอ้พวกวัยรุ่นที่มันพาผมขึ้นรถมอเตอร์ไซค์ ซ้อนท้ายมันขับมาส่งผมที่บ้านโดยที่ไม่ได้ทำอะไร........   ลูกช่วยชีวิตผม  ลูกปกป้องผม   ทั้งๆที่ผมทำร้ายเค้า  ทั้งๆที่ผมไม่ให้เค้าเกิด.........ผมไม่รู้จะพูดยังใงดี   ผมนั่งร้องไห้เสียใจอยู่นาน   นึกเกลียดตัวเองเข้าไปใหญ่   นี่แหละ  ผลกรรมที่ผมทำกับลูก  ผมถึงต้องมาประสบกับเรื่องบ้าๆ  พรรค์นี้   ทำไมล่ะลูก   ทำไมลูกไม่ปล่อยให้พ่อตาย   พ่อทำกับลูกถึงขนาดนั้นแล้วลูกยังมาช่วยพ่ออีกหรือ......   ทำไม.......ยิ่งนึกก็ยิ่งแค้น  ผมนั่งตบหน้าตัวเองเหมือนกับคนบ้า  ตบจนเจ็บจนหน้าชา  ตบให้ตัวเองได้สำนึกในสิ่งที่ได้ทำลงไป   ก่อนที่จะทิ้งตัวลงนอนร้องไห้อย่างหมดเรี่ยวแรง........
             ................  “   พี่มด   ต่ายไปก่อนนะ........”   น้องต่ายบอกกับผม  หลังจากที่เก็บข้าวของของตัวเองกับของน้องตั๊ก  ย้ายออกจากห้องแล้ว  และกำลังจะขนของไปที่ห้องใหม่   วันนี้  เป็นวันสุดท้ายที่เราจะอยู่ที่ห้องนี้ด้วยกัน  น้องต่ายกับน้องตั๊กจะย้ายไปเช่าห้องใหม่ใกล้ที่ทำงานแถววัดพระศรีฯ    ส่วนผม  ยังไม่รู้จะไปอยู่ใหนเหมือนกัน  เมื่อเห็นว่า  ผมยังคงนอนคุมโปงอยู่อย่างนั้น   น้องต่ายก็เลยเปิดประตูออกจากห้องไป    ทิ้งให้ผมอยู่กับกองเสื้อผ้า  และกองข้าวของต่างๆของผมที่ยังเหลืออยู่    หนังสือรวบรวมผลงานของผม  คาแร็คเตอร์การ์ตูน  และสตอรี่บอร์ดต่างๆ    รวมทั้งเทปเพลงของศิลปินต่างๆกองใหญ่  ที่ผมเก็บเอาไว้อยู่ในลัง   เมื่อแน่ใจว่าไม่มีใครอยู่แล้ว   ผมค่อยๆ  ลุกขึ้นมารื้อกองข้าวของเหล่านั้นขึ้นมาดู   ยังพอมีรูปถ่ายของผมกับวิวเหลืออยู่บ้าง  ผมหยิบมันมาดู  หวนคิดถึงความทรงจำเก่าๆ  หยิบการ์ตูนที่ผมเคยได้รับการตีพิมพ์ขึ้นมาอ่าน  เปิดเทปที่อัดตอนที่ผมเล่นอยู่กับแต่ล่ะวงกับมาเปิดฟัง  ฯลฯ........
..........ผมพยามจะจดจำทุกสิ่งทุกอย่างไว้ให้มากที่สุด  เปิดสมุดดูเพลงที่ผมเคยเขียน  รูปเก่าๆ  ทำให้ความทรงจำและบรรยากาศเก่าๆที่หายไปนาน  ค่อยๆกระจ่างชัดขึ้นในหัว  หลายสิ่ง  หลายอย่าง  มันมีทั้งสิ่งที่ดีที่สวยงาม  และสิ่งที่ไม่สวยงามแต่ก็ควรค่าจดจำซ่อนอยู่   จนผมอดยิ้ม  และน้ำตาซึมขึ้นมาไม่ได้  เมื่อได้นึกย้อนไปถึงสิ่งต่างๆที่ได้ผ่านมานั้น 
ผมจะจำสิ่งเหล่านี้   และเก็บมันไว้ให้ลึกที่สุดของหัวใจ  ผมตั้งใจจะเอามันไปเฉพาะความทรงจำ   และตั้งใจจะทิ้งข้าวของทุกสิ่งทุกอย่างไว้ที่นี่   มันคงไม่ดีนัก  หากผมจะเริ่มต้นใหม่  โดยที่ยังมีของเหล่านี้รบกวนใจ   ถึงเวลาแล้ว  ที่ผมจะต้องก้าวเดินต่อไป  เพื่อไปพบกับความทรงจำใหม่ๆ   ใครใหม่ๆ   และเลิกเพ้อรำพันถึงสิ่งที่มันผ่านไปแล้วเสียที........     ยามนี้   ถึงแม้ใจผมมันจะยังไม่เข้มแข็งนัก   แต่มันก็เด็ดขาดพอที่จะทิ้งของทุกสิ่งทุกอย่างเอาไว้   เดี๋ยวตอนเย็น  เจ้าของอพารท์เม็นท์คงจะมาจัดเก็บของพวกนี้    ผมมองดูกองข้าวของเหล่านั้นอีกครั้ง   มองอยู่นาน   ก่อนที่จะตัดสินใจ   เปิดประตูห้องเดินออกไป  โดยมีแค่เสื้อยืดกางเกงยีนส์กับกระเป๋าเงินที่มีเงินอยู่ไม่กี่บาท  กับรองเท้าแตะหนึ่งคู่เท่านั้น  ที่ผมเอาติดตัวมาจากห้อง  ของที่เหลือทุกอย่าง   รวมทั้งเงาของผมคนเก่า  ผมจะทิ้งมันไว้ที่นี่    จากนี้   ผมจะเริ่มต้นชีวิตใหม่.........
            ...............ผมเดินลงมาจากตึก   แต่ก่อนที่จะเดินลับไป  จากข้างล่าง  ผมมองขึ้นไปที่หน้าต่างห้องชั้นสี่ที่ผมเคยอยู่    จากพื้นดินที่ผมมองขึ้นไป   มันเป็นระยะที่สูงไม่ใช่เล่น  ผมมองไปที่พงหญ้าที่อยู่ข้างตึก   ถ้าคืนนั้น  ผมโดดลงมา   ความสูงของหญ้า  จะปิดบังซ่อนเร้นผมจากสายตาของคนที่ผ่านไปผ่านมาได้เป็นอย่างดี   ถ้าผมโดดลงมา  ก็คงหลายวัน  กว่าใครจะมาพบศพ   ผมถอนหายใจอย่างโล่งอก  ก่อนที่จะค่อยๆเดินออกมาตามซอย   ถึงแม้ระยะทางมันค่อนข้างจะใกลกับปากซอยแต่ผมก็ไม่ได้ขึ้นมอเตอร์ไซค์วิน   ผมอยากจะเดินเพื่อคิดอะไรไปเรื่อยเปื่อย   เวลานี้  สองข้างทางมันเต็มไปด้วยต้นไม้ร่มรื่น   ลูกหมานอนดูดนมแม่หมาอยู่ข้างทาง  แมวบางตัวกระโดดขึ้นไปบนหลังคาบ้าน....  คนขายโอเลี้ยงขับรถร้องขายโอเลี้ยงผ่านหน้าผมไป   บรรยากาศทุกอย่างเป็นปกติ   โลกไม่ได้ระเบิดเหมือนที่เชอรี่กับไอ้ด๊อกฯมันบอก   ถึงมันจะร้อนบ้าง  แต่ก็เป็นธรรมดาของอากาศยามเที่ยง........  เสียงของไอ้ด๊อกฯ  ยังคงอยู่และไม่ได้หายไปใหน   มันยังคงตะโกนด่าทอ  และพยามสร้างเรื่องให้ผมเชื่อในสิ่งที่มันบอก   แต่ถึงแม้สถานการณ์ที่ผมพบมันจะทำให้ดูเหมือนว่าสิ่งที่มันพูดคล้ายเป็นเรื่องจริง  แต่ผมก็เจ็บมาจนพอจะแยกแยะได้แล้ว  ว่าอันใหนจริง  อันใหนเท็จ   ซึ่งมันก็ทำให้ไอ้ด๊อกฯ  มันยิ่งเคียดแค้นผมยิ่งนัก   และกล่าวอาฆาตไว้ว่า  วันหนึ่ง  มันจะต้องเอาชีวิตผมไปให้ได้      แต่ผมก็ไม่ได้สนใจหรอก  ช่างมันเหอะ  มันอยากจะทำอะไรก็แล้วแต่มัน  ผมคิดแต่ว่า  ถ้าผมไม่เล่นยาบ้านานๆเข้า   เสียงของมันก็คงจะหายไปเอง   ผมก็เลยไม่ได้ใส่ใจกับมันนัก   แต่ที่ผมสนใจก็คือ  เสียงของเชอรี่   ที่ตั้งแต่วันนั้น    ผมก็ไม่ได้ยินเสียงของเธออีกเลย   ผมไม่แน่ใจว่าเสียงสะอื้นของผู้หญิงที่ผมได้ยินนั้นจะเป็นเสียงของเธอหรือเปล่า   แต่อย่างน้อย  ผมก็อยากจะได้ยินเสียงของเธออีกสักครั้ง   ผมไม่โกรธเธอหรอก  ถึงแม้ว่า  เธอจะเคยหลอกผม   แต่ผมก็เชื่อคำนึงที่เธอบอก  ว่าวันนึง  ถ้าเธอทำอะไรลงไป  ขอให้รู้ว่าเธอไม่ตั้งใจ  และเธอเสียใจกับสิ่งที่เธอทำ  ผมเชื่อ  และอยากจะบอกกับเธอว่า  ผมไม่เคยโกรธเธอเลย  เพียงแต่อยากจะบอกลากับเธอสักครั้งเท่านั้นจริงๆ.........
                  ....................ผมเริ่มกลับมาลุยเรื่องงานด้วยการทำวงดนตรีกับคุณแอ๊ดต่อ  โดยที่ระยะแรกนี้  ผมจะมาอาศัยกินอยู่ที่บ้านคุณแอ๊ดเลย  ไม่ต้องไปใหนใกลแล้ว......   เมื่อใดที่ไม่มีเงิน  ผมจะกลับไปขอเงินแม่ใช้บ้าง  และหนนี้  ผมเอาไว้เฉพาะจับจ่ายใช้สอยในสิ่งจำเป็นจริงๆเท่านั้น   ผมไม่ได้แวะไปที่บ้านพี่ทิม  และไม่ได้เสพยาบ้าอีกเลยตั้งแต่เสพครั้งสุดท้ายตอนที่ที่อยู่ห้องเดียวกับน้องต่าย    จากวันนั้น  ถึงวันนี้  มันก็กินระยะเวลาร่วมสองเดือนแล้ว   ที่ผมไม่ได้เสพยา   อาการต่างๆ  ในตัวผมดีขึ้นมาก   ผมผ่านช่วงทรมานของการหักดิบมาได้แล้ว  อาการปวดกระดูกตามข้อค่อยๆดีขึ้นตามลำดับ   และที่น่าดีใจคือ  ตอนนี้  เสียงของไอ้ด๊อกฯ  มันเริ่มจะฟังไม่ค่อยรู้เรื่องแล้ว   เสียงมันจะเหมือนกับเราหมุนหาคลื่นวิทยุไปเรื่อยๆนั่นแหละ   ฟังไม่รู้ภาษาเอาเสียเลย   ผมก็เลยไม่รู้ว่ามันพูดอะไรกับผมบ้าง  แต่ดีแล้วล่ะ  อีกไม่นาน  ผมคงจะไม่ได้ยินเสียงมันแล้ว.............
comment95:...............ไม่น่าเชื่อก็ต้องเชื่อ   จากการที่ผมเลิกยุ่งเกี่ยวกับยาบ้า  อะไรหลายๆอย่างก็เริ่มดีขึ้นเป็นลำดับ   ตอนนี้ทางวงเราได้สมาชิกครบทีมแล้ว  หนนี้   ผมกลายมาเป็นนักร้องนำหลักอย่างเต็มตัว  โดยที่ได้สมาชิกใหม่ที่เป็นมือกีตาร์รุ่นพี่อายุร่วม 40 ปีแล้ว   แกชื่อว่าพี่ปู  ฝีไม้ลายมือฉกาจฉกรรจ์ทีเดียว  และที่สำคัญ  แกมีลูกบ้าไปกับเราเยอะมาก  ทำให้การเล่นดนตรีของเรา  เริ่มคึกคักขึ้นมาไม่น้อย.........  เราได้ทีมงานจากวงทวิสเตอร์เก่ากลับมาเล่นด้วยกันอีกหลายคน    ไม่ว่าจะเป็น  ก้อย  แอม  เพลิน  ซึ่งเป็นทีมงานเก่าของเรา  กับ กอล์ฟ  และ เอ  เด็กหนุ่มสองคนที่เข้ามาใหม่  รวมทีมกันเป็นแดนซ์เซอร์ของวงเรา   ตามมาด้วย คุณเสมอ  มือกลองเก่า  และสมาชิกใหม่ที่ผมคาดไม่ถึง......  ไอ้แมนนั่นเอง  ไอ้แมนเข้ามาเล่นในตำแหน่งเบส   หลังจากที่วงแคสเปอร์แตกกระจายกันไป   ผมคิดไม่ถึงว่าเราจะได้กลับมาร่วมงานกันอีกครั้ง   เราได้นักร้องชายเพิ่มมาอีกหนึ่งคน  คือ คุณเหนอ (.... ที่เราหามาแทนคุณเอ็ด  ซึ่งช่วงนั้น  กำลังอยู่ในช่วงการเข้าห้องอัดทำเทป.......)  รวมทั้งนักร้องหญิง  หน้าตาสะสวย ชื่อ ทิพย์  มาเป็นสมาชิกอีกคนในวง  รวมสมาชิกในวงทั้งหมด  12 คน เราทำห้องซ้อมกันที่บ้านคุณแอ๊ด     รวมถึงใช้เป็นที่พักผ่อนหลับนอนประชุมงานกันที่นั่น     ผมกับคุณแอ๊ดจะเป็นแกนหลักของวง  แต่เราตกลงจะให้คุณแอ๊ดเป็นหัวหน้าวง  เพราะคุณแอ๊ดมีส่วนสำคัญอย่างมากในการก่อร่างสร้างวงๆนี้   ส่วนผม  ถึงแม้คุณแอ๊ดจะพยามผลักดันให้ผมเป็น  แต่ผมก็เหมือนคนที่พึ่งฟื้นใข้  ผมไม่พร้อมสำหรับภาระหนักอันนั้น   แต่อย่างไรก็ตาม  ผมก็ยังมีส่วนสำคัญอยู่ไม่น้อย   เพราะชื่อวงที่เราประกวดกัน  ชื่อวงของผมกลายเป็นชื่อที่ทุกคนเลือกใช้   ผมตั้งชื่อวงของเราในตอนนั้นว่า  “   ด๊อกเตอร์ T.....”   ....ไม่รู้ว่า  ไอ้ด๊อกฯมันอาจจะอยากมีส่วนร่วมกับผมบ้างหรือเปล่าก็ไม่รู้   ก็เลยดลใจให้ผมใช้ชื่อนี้   ทั้งที่ไม่ได้มีที่มา  หรือเกี่ยวข้องอะไรกับใครในวงเลย   แต่อย่างไรก็ตาม   วงด๊อกเตอร์ T   ก็ถือกำเนิดขึ้นมาตั้งแต่นั้น..........
            .................เราใช้บ้านของคุณแอ๊ดเป็นฐานทัพ  ในการซุ่มทำทีมดนตรี   ซึ่งป๋ากับแม่ของคุณแอ๊ดก็ปราณีกับเราเหลือหลาย  ไม่เคยดุเคยว่า  ถึงแม้ว่าเราจะซ้อมกันดึกดื่นแค่ใหน  รวมทั้งมาเพ่นพ่านในบ้านคุณแอ๊ดกันเต็มไปหมด  ป๋ากับแม่ก็ไม่เคยว่า   หนำซ้ำ  ยังจะคอยหาข้าวหาปลาให้พวกเรากินอีกต่างหาก   ภาพป๋ากับแม่ของคุณแอ๊ด  ทำให้ผมเริ่มเข้าใจคำว่าครอบครัวที่อบอุ่น   มันเป็นอย่างนี้นี่เอง   คุณแอ๊ดถึงไม่เคยเป็นเด็กเสียคนอย่างผม  ทั้งๆที่  เมื่อก่อนบ้านคุณแอ๊ด  ก็อยู่ในละแวกของพวกขี้ยา  ที่ผมเคยข้ามไปชนของอยู่บ่อยๆ   แต่คุณแอ๊ดกลับไม่เคยข้องแวะกับยาเสพติดใดๆ   แม้กระทั่ง บุหรี่  คุณแอ๊ดก็ไม่สูบ   จะมีก็แต่พวกผมนี่แหละ  พอซ้อมเสร็จก็ออกมานั่งพ่นบุหรี่ที่หน้าบ้านกันปุ๋ยๆ  แต่แม่กับป๋าคุณแอ๊ดก็ไม่เคยว่า  ซ้ำบางครั้งยังจะหาที่เขี่ยบุหรี่ให้เสียอีก   ดูเอาเถิดครับคุณผู้ชม  ผมล่ะยังซึ้งใจพระคุณของแม๋กับป๋าคุณแอ๊ดมาจนถึงทุกวันนี้...........
                 ..........เมื่อฟอร์มทีมกันจนเริ่มแน่ใจ   ว่าวงเราปึ๊กขึ้นแล้ว   เราก็เริ่มออกไปออดิชั่นตามร้านต่างๆ  ผลจากการเลิกยาบ้า  ทำให้ผมเริ่มกลับมามีความมั่นใจขึ้นเยอะ  และพลอยทำให้งานที่ผมทำ  มันเริ่มออกมาดูดี   ผมเริ่มจะดูคล้ายนักร้องกับเค้าบ้างแล้ว    เราตระเวณออดิชั่นกันหลายที่   มีทั้งที่สนใจ  และไม่สนใจ   และถ้าที่ใหนสนใจ   เราจะมาคุยกันถึงรายละเอียด  เรื่องเงิน  เรื่องความพร้อมต่างๆ  ช่วงนั้นเราเริ่มมีงานเข้ามา  วงของเราเริ่มเข้าที่เข้าทางขึ้นเรื่อยๆ.........    จนกระทั่ง   วันหนึ่งคุณแอ๊ดก็เรียกพวกเราประชุม  และบอกข่าวดีกับพวกเราบางอย่าง    คุณแอ๊ดถามถึงความสมัครใจ  ว่าใครพร้อมจะไปเล่นดนตรีที่ต่างจังหวัดกันบ้าง.......  หมายความว่าใง  ไอ้เพลินถามขึ้น    ก็หมายความว่า   ตอนนี้  มีร้านที่เราไปเล่นแล้วเค้าสนใจวงเรา   ติดต่อมาให้เราไปเล่นที่ร้านเค้าที่ต่างจังหวัดใงล่ะ......สิ้นคำคุณแอ๊ดบอก  เท่านั้นแหล่ะ   พวกเราก็ส่งเสียงเฮแทบจะพร้อมกัน    มันไม่ใช่เรื่องง่ายๆนะ   ที่วงดนตรีวงนึง  ที่พึ่งฟอร์มวงมาได้ไม่เท่าใหร่   อยู่ดีดี  จะได้ก้าวกระโดด ไปเล่นดนตรีที่ต่างจังหวัดกันเลย  ผมไม่อยากเชื่อเหมือนกัน  นึกถึงตอนที่ผมไปเล่นดนตรีต่างจังหวัดครั้งแรก   ตอนนั้น  ที่ได้ไป  ก็เพราะวงผมมันเริ่มเป็นที่รู้จักมากแล้ว  ค่อนข้างจะมีชื่อพอสมควร  เราถึงได้ไปกัน  แต่วงนี้  ยังไม่ทันมีใครรู้จักเลย กลับได้ไปกันแล้ว  จำได้ว่า   แทบไม่มีใครปฏิเสฐกันเลย   ทุกคนพร้อมจะลุยกัน  ไอ้คนที่ไม่พร้อม  ก็โดนคนที่พร้อมเกลี้ยกล่อมจนพร้อมกันไปทั้งหมด  จนในที่สุด  พวกเราตกลงกันว่า  เราจะไปเล่นกันที่ต่างจังหวัด   พวกเราพร้อมจะออกผจญภัยกันแล้ว.................
               ..........ไม่กี่วันหลังจากนั้น....พวกเราขนข้าวของเครื่องใช้ของแต่ล่ะคน  ใส่มาจนเต็มรถตู้   จากนั้น  รถตู้ก็พาพวกเราขับมาทางถนนสายมอเตอร์เวย์   จุดหมายปลายทางของเราอยู่ที่  อ.  ศรีราชา  จ. ชลบุรี    ร้านที่เราจะไปเล่นอยู่ที่นั่น   บรรยากาศในรถ  ค่อนข้างครึกครื้นเฮฮา  เราสนุกสนานเหมือนกับว่าเรากำลังจะมาเที่ยว  บรรยากาศไม่เหมือนพวกเราจะมาทำงานกันเลย    ผมค่อนข้างตื่นเต้นอยู่ในใจลึกๆ   เพราะครั้งนี้  ผมไม่ได้มาในฐานะของมือกีตาร์  แต่ผมมาในฐานะของนักร้องนำ  ซึ่งเป็นตัวหลัก  หรือที่เค้าเรียกกันว่า  จุดขายของวงด้วย  และยิ่งกว่านั้น  ผมกลายเป็นนักร้องเธค  ไม่ใช่นักร้องผับ  การก้าวครั้งนี้  ถือเป็นก้าวกระโดดที่ใกลพอสมควรสำหรับผม   ดูเหมือน  คุณแอ๊ดจะฝากความหวังไว้ที่ผมเต็มที่   และผมก็ไม่อยากจะทำให้ทุกคนผิดหวังเช่นกัน..........
               .................ร้านที่เรามาเล่นเป็นเธคขนาดกลาง   ไม่ถึงกับใหญ่มากนัก  ตอนที่เรามาถึงแรกๆ  เราแทบหาร้านกันไม่เจอ  เพราะทางเข้าร้านแทบไม่มีจุดเด่นอะไรเลย   จนเมื่อเจอร้าน  หลายคนก็ชักจะเริ่มเปลี่ยนใจ   เพราะบรรยากาศร้านที่เห็นภายนอก   เราไม่แน่ใจ  ว่าจะมีใครเข้ามาเที่ยวกันบ้างหรือเปล่า  ร้านดูออกจะทึบๆอับๆยังใงพิกล  แล้วก็จริงดังคาด  เมื่อถึงเวลาเปิดร้าน  แขกที่มาเที่ยว  แทบจะนับโต๊ะได้   มีกันแค่ไม่กี่คน  ดูท่า  งานนี้จะเป็นงานหนักสำหรับเราพอสมควร   อ้อ  ลืมบอกไป  ว่าร้านที่เรามาเล่นเนี่ย  เค้ามีวงอยู่ก่อนแล้ว  แต่รู้สึกเหมือนจะทำแขกไม่ค่อยได้หรือใงเนี่ย  ผมก็ไม่แน่ใจ  วันที่เราไปถึง  วงนั้นจะเล่นเป็นวันสุดท้ายพอดี   พวกเราเป็นวงที่จะมาแทนพวกเค้า   เราก็เลยได้มีโอกาสนั่งดูพวกเค้าเล่นกันก่อน   จะว่าไป  เค้าก็เล่นกันดีนะ  เสียแต่ว่า   เค้าเล่นกันแบบไม่มีความสนุกกันเอาซะเลย    ห่วงแต่วางมาดกันเป็นส่วนใหญ่   ที่ร้านนี้  มีนักร้องประจำร้านอยู่แล้วด้วยอีก 3 คน  นักร้องชาย 2 คนชื่อพี่พู่กับแจ๊ค  พี่พู่จะเป็นนักร้องตัวโจ๊กประเภทแต่งตัวเลียนแบบร้องเพลง  ส่วนแจ๊ค  จะเป็นนักร้องขายหล่อ  หน้าตาดี  เสียงดีทีเดียวล่ะ  อีกคนเป็นนักร้องหญิง ชื่อ  ชื่อ อีฟ  หรือชื่ออะไรผมก็จำไม่ค่อยได้   จำได้อย่างเดียว  หุ่น และลีลาการโยกย้ายส่ายสะโพกของเจ้าหล่อนเท่านั้นเอง   โอ้โห   อย่างกะดาวยั่ว   เซ็กซี่เป็นบ้า  ผมชอบ......    หลังจากวันนี้  พวกเค้าจะต้องมาร้องเพลงกับวงเราแทน     ผมค่อนข้างจะหนักใจกับการทำแขกที่นี่พอสมควร   เพราะเค้าบอกว่า  เมื่อก่อนนี้   ที่ร้านนี้  คนจะเยอะมาก  แต่ไม่รู้ทำไม  ตอนหลัง  คนถึงไม่ค่อยมี   อาจจะเป็นเพราะมีเธคใหญ่มาเปิดแถวๆใกล้ๆกันก็เป็นได้  ทำให้คนใหลไปที่นั่นหมด   แต่ช่างเถอะ  ผมไม่อยากจะคิดเรื่องแขกมากดดันตัวเอง  แค่ทำมันให้ดีที่สุดก็พอแล้ว....    เรื่องแขกเอาไว้ค่อยว่ากันทีหลัง..........
comment96:..............พวกเราพักอยู่ในโรงแรมกันก่อนในช่วง 2 – 3 วันแรก  ก่อนที่เจ้าของร้านจะให้เงินเราไปหาที่พัก   พวกเราไปเช่าบ้านพักแห่งหนึ่ง  ไม่ห่างจากที่ร้านนัก  เราเปิดห้องเช่าไว้  3 ห้องติดๆกัน   แบ่งๆกันไปนอนห้องละ  4 คน   ชายอยู่กับชาย  หญิงอยู่กับหญิง  โชคดี  ที่ห้องที่เราไปอยู่เป็นห้องชั้นบนสุด  จึงมีดาดฟ้า  ไว้ให้พวกเราได้ซ้อมคิว  ซ้อมเต้นกันไปด้วยในตัว   ..........บรรยากาศที่นี่   ถือว่าดีทีเดียวล่ะ  ด้านหน้าแถวที่เราพักจะเป็นภูเขา  ส่วนด้านหลังเดินไปอีกซักหน่อยจะเป็นทะเล   สวยโคตร  ให้คะแนนบรรยากาศความน่าอยู่เต็ม 10 เลย   ผมชอบว่ะ   มันเหมือนเราได้มาพักฟื้นจิตใจไปด้วยในตัว   ความสบายใจ  ทำให้ผมนึกชอบที่นี่ขึ้นมา  และมันทำให้เกิดพลังใจในการทำงานได้อย่างเหลือเฟือ...........
             ....................อาทิตย์แรก   ถึงแม้ว่าแขกจะยังไม่ค่อยเยอะเท่าใหร่   แต่จากความแปลกตา  รวมทั้งความบ้าๆบอๆ ที่เรานำเสนอกัน  ทำให้ไม่ช้า แขกก็รู้จักพวกเราจากปากต่อปาก  ทุกคนในวง  รวมทั้งสมาชิกใหม่ซึ่งเป็นนักร้องของร้าน  ต่างทำหน้าที่กันได้อย่างสมบูรณ์แบบในระดับหนึ่ง   และนั่นเอง  ทำให้  ไม่นานนัก  ร้านที่เงียบเหงาในตอนแรกๆ   ตอนนี้   แขกของเราเริ่มจะมีเยอะขึ้นเรื่อยๆ   แนวโน้มของร้านเริ่มดีขึ้นอย่างไม่น่าเชื่อ   แต่ใช่ว่ามันจะไม่มีปัญหาเลย   ปัญหามันเกิดขึ้น  เมื่อเล่นไปได้สักพัก   คุณเสมอ  มือกลองของวงต้องการลาออกเพราะติดปัญหาเรื่องทางบ้าน   ทำให้เราต้องหามือกลองคนใหม่มาตีแทนคุณเสมอ   ซึ่งก็ไม่ใช่ใคร  เป็นมือกลองของวงเก่าที่เล่นอยู่ที่นี่   มันชื่อกอล์ฟ  (   เรียกมันว่าไอ้กอล์ฟก็แล้วกัน  จะได้ไม่งงกับกอล์ฟที่เป็นแด๊นซ์เซอร์...  ไอ้กอล์ฟนี่หน้าตามันดี  ตอนหลังมันได้มาถ่ายโฆษณาที่กรุงเทพฯด้วย   นี่ดีนะ  ที่เสียงมันธรรมดา   ถ้าขืนมันเสียงดี  มีหวังผมตกงานชัวร์...)   อายุมันยังไม่เท่าใหร่   แต่ขอโทษ   ฝีมือมันร้ายกาจโคตรๆ   มันตีกลองได้มันส์ไปทั้งตัว  และเมื่อมาเข้ากับพี่ปูมือกีตาร์   ซึ่งลูกบ้ามีเต็มร้อยอยู่แล้ว  ความมันส์จึงบังเกิด  ไอ้กอล์ฟ  ไม่เพียงแต่แทนที่คุณเสมอได้อย่างดี    มันยังทำให้พวกเราบ้าไปกับมันด้วย  และนั่น  ก็ยิ่งกลายเป็นทำให้เป็นที่ติดอกติดใจของแขกในร้านเพิ่มขึ้นไปอีก.........
              ...............จากร้านที่เคยเงียบเหงา  บัดนี้  ทุกคืน  ที่ร้านจะแน่นไปด้วยแขกชายหญิงเยอะแยะไปหมด แน่นทุกวัน ไม่รู้ว่ามาจากใหน  ไอ้ผมก็ไม่รู้ว่าเค้ามาจากใหนกัน  กลางวัน  ผมไม่เห็นจะมีใคร  แต่กลางคืน  ไม่รู้ว่ามาจากใหนกันนักหนา ลืมบอกไปว่าที่นี่   เราเล่นดนตรีกันวงเดียว   แต่เล่นกัน 2  รอบ  นี่ถ้าผมจะบอกว่าเป็นฝีมือของพวกเรามันจะน่าเกลียดมั๊ยเนี่ย.....  อ้าว....  แต่จริงๆนะ    ขนาดรอบแรกเราเล่นกันเสร็จไปแล้ว  พอขึ้นรอบหลัง  แขกกลุ่มเก่า  ก็ยังนั่งรอดูพวกเราอยู่เลย   พวกเราสนุกกันมาก  ชื่อเสียงของเราที่นี่   เริ่มดีขึ้นเรื่อยๆ  ไปใหนก็เริ่มมีคนมาทัก  อย่างกะเราเป็นดารา  ช่วงหลัง  ผมผลักดันไอ้เพลินขึ้นมาเป็นนักร้องอีกคน   ไอ้หมอนี่มันหน้าตาดี  หน้าหม้อด้วย  เราก็เลยจับมันเป็นนักร้องแดนซ์   ซึ่งไอ้เพลินก็ไม่ทำให้เราผิดหวัง  ไม่ใช่เรื่องร้องเพลงนะ   เรื่องหญิงต่างหากล่ะ  ไอ้นี่...ร้องเพลงก็ไม่เท่าใหร่....  แต่ทุกคืน  ไม่มีคืนใหนที่ไอ้เพลินจะไม่ได้เบอร์สาว  (........มันชักจะข้ามหน้าข้ามตาไปแล้วนะเฟ้ย....  ผมเป็นนักร้องหลัก  หญิงยังไม่กรี๊ดเท่ากับกรี๊ดมันเลย   ผมก็เลยว่าจะสกัดดาวรุ่ง  ถีบมันกลับไปเป็นแด๊นซ์เซอร์อย่างเก่าซะดีมั๊ง    ว่าจะบอกคุณแอ๊ดอยู่แล้ว  ยังดี  ที่มันเอาเบอร์หญิงมาแบ่งให้ผมด้วย.....  เออ.....อย่างงี้ค่อยน่ารักหน่อย   อ๊ะ...อ๊ะ...  ให้มันร้องต่ออีกหน่อยก็ได้   แต่ผมก็ไม่ลืมกำชับมันให้แบ่งเบอร์หญิงมาให้ผมด้วยอยู่เสมอ.......ไม่งั้นลดตำแหน่ง....ว่างั้น.....)    ไม่เฉพาะไอ้เพลิน  ทั้งกอล์ฟ  ทั้งเอ  ต่างก็กลายเป็นหนุ่มเนื้อหอม  สาวๆ  รุมกรี๊ดกันสนั่น  จนผมอดอิจฉาไม่ได้   แต่พอเวลา  ผมมีหญิงมากรี๊ดเข้าจริงๆ   แม่บรรดาน้องๆแด๊นซ์เซอร์สุดที่รัก  ก็มากันท่าผมแกล้งบอกว่าผมเป็นแฟนเจ้าหล่อนซะอย่างนั้น   ทั้งก้อยทั้งเฟิร์น.....(   เอ๊อ.....ผมลืมบอกไป  เฟิร์น  เป็นแด๊นซ์เซอร์ที่เข้ามาแทนแอม   ที่ต้องกลับไปเรียนต่อให้จบก่อน   ว๊า.....เลยไม่ได้เห็นบิ๊กมิลค์ของแอมเลยทีนี้......)  พูดถึงก้อย   ระยะหลังนี่   ก้อยจะสนิทกับผมเป็นพิเศษ   อาจจะเป็นเพราะก้อยเป็นเพื่อนกับซีม่า  ทำให้ผมมักจะชวนคุยถามข่าวถึงซีม่าเสมอ ทำให้เราคุยกันบ่อย  รวมทั้งอาจจะเป็นเพราะ  ช่วงหลัง  ก่อนที่ก้อยจะเลิกกับคุณเสมอ (  ก้อยเลิกกับคุณเสมอ ก่อนที่เราจะได้มาเล่นดนตรีที่ต่างจังหวัดครับ  ผมลืมบอกอีกแล้ว  )  ช่วงที่คุณเสมอ พยามตามง้อ  คุณเสมอจะใหว้วานให้ผมคุยกับก้อยให้หน่อย   ผมก็เลยกลายเป็นพ่อสื่ออยู่ช่วงนึง ทำให้ผมได้รับรู้ความในจากก้อย  ก้อยปรึกษาผมหลายเรื่อง   ก้อยบอกผมว่าก้อยไม่ได้รักคุณเสมอ  ก้อยไม่กล้ารักใคร  เพราะก้อยเคยผ่านชีวิตครอบครัวมาแล้ว  ก้อยเคยมีแฟน  มีลูกด้วยกัน  แต่ตลอดเวลาที่ก้อยอยู่กับแฟน   ก้อยบอกว่าแทบจะไม่เคยมีความสุขเลย  แฟนของก้อยเป็นคนเจ้าอารมณ์  และมักจะทะเลาะกันอยู่บ่อยครั้ง  และเมื่อเลิกกันไป  ก้อยจึงเข็ด  ไม่กล้ารักใครอย่างจริงจัง  และเมื่อรู้ว่าคุณเสมอเริ่มจะรักก้อย  แต่ก้อยไม่ได้รักคุณเสมอ   และก้อยก็ไม่อยากให้คุณเสมอ  รักก้อยมากไปกว่านี้   ก้อยไม่อยากให้คุณเสมอต้องมาเจ็บปวดเพราะก้อย  ก้อยจึงบอกเลิกกับคุณเสมอ   นี่คือเหตุผลที่ก้อยบอกผม   ซึ่งผมเองก็ไม่รู้จะไปบอกกับคุณเสมอยังใง  แต่สุดท้าย  ก้อยก็เลยกลายเป็นฝ่ายบอกเลิกกับคุณเสมอเอง   เล่นเอาคุณเสมอ  ช้ำใจอย่างหนัก  และนี่อาจเป็นสาเหตุหลัก  ที่ทำให้คุณเสมอ    ลาออกจากวง  โดยอ้างว่าติดปัญหาเรื่องทางบ้าน   แต่เพื่อนในวงทุกคนก็รู้  แต่ก็ไม่รู้จะช่วยยังใง   เรื่องของหัวใจ  คงไม่มีใครบังคับกันได้.............. 
             ...............ว่าแต่  ทำไมพักหลัง  ก้อยมันถึงได้  กั๊กผมนักหนาก็ไม่รู้   พอมีผู้หญิงคนใหนทำทีจะมาชอบผม  ก้อยก็กันท่า  บอกว่าเดี๋ยวจะฟ้องซีม่า   ไอ้ผมก็เลยไม่ค่อยกล้าไปกับผู้หญิงคนใหนนัก   เลิกงาน   ก้อยกับเฟิร์น  จะรอกลับห้องพร้อมผม   วันใหน  ผมจะอยู่กินเหล้ากับสาวๆ  ก็ไม่ได้    ต้องกลับไปด้วยกัน   ถ้าวันใหนผมไม่กลับ  วันต่อมา  ก้อยจะออกอาการงอนๆยังใงก็ไม่รู้แฮะ    เพื่อนๆในวงพอเห็นผมสนิทกับก้อย  มันก็เริ่มแซวว่าเป็นแฟนกัน  ไอ้ผมก็ไม่ได้คิดอะไร  แต่ก็มาสะดุดตรงที่ก้อยบอกว่า   เนี่ย....โห  พี่มด   นึกว่าจะแน่   ขนาดวันนั้นในห้องนอนฝั่งผมมันเต็ม  ผมก็เลยไปนอนฝั่งห้องก้อย  ซึ่งนอนกับพวกบรรดาแดนซ์เซอร์  กอล์ฟ  เอ  เพลิน   เฟิรน์  แล้วก็ก้อย   ผมเข้าไปนอนบนที่นอนใกล้ๆกับก้อยโดยที่ไม่ได้คิดอะไร  วันนั้น  ก้อยบอกว่าไม่เห็นผมทำอะไรเลย   แสดงว่าไม่มีน้ำยา  เอ้า....ไอ้นี่นี่   ไอ้เราเห็นเป็นน้องก็เลยไม่ได้คิดอะไร  กลับมาหาว่าเราไม่มีน้ำยา   ปัดโธ่เอ๊ย....เดี๋ยวก็จับทำเมียซะเลย  ผมแกล้งแหย่   ก้อยก็แสบ  ท้าทายผมอยู่นั่นแหล่ะ   เออ.......เดี๋ยวเถอะ  ไม่ได้มีอะไรกับใครมาหลายปีแล้วนะโว๊ย   เดี๋ยวเมาได้ที่ก่อน  จะเอาไม้หน้าสามฟาดแล้วลากไปทำมิดีมิร้าย   ผมสวนกลับ  เล่นเอาเพื่อนๆ  ในวงหัวเราะกันใหญ่   เพราะใครๆ ก็คิดว่าเราแค่แหย่กันเล่นๆ   ไม่มีอะไรหรอก  เราแค่แซวกันสนุกๆไปตามประสาพี่น้องกันเท่านั้นเอง......
comment97:...............แต่ไปๆมาๆ  มันจะไม่ใช่กลายเป็นเรื่องที่แซวกันเล่นเฉยๆแล้ว   ก้อยมักจะชวนผมไปเที่ยวกันสองต่อสองบ่อยๆ  ไปดูหนังบ้าง  ไปกินข้าวบ้าง  จนหลายคนก็เริ่มสังเกตุได้   ผมเองตอนแรกก็ไม่ได้คิดอะไร  แต่พักหลัง  เวลาทำอะไร  กลายเป็นว่าผมต้องคอยก้อยมาก่อนเสมอ  ไม่ว่าจะกินข้าว  ผมก็จะรอก้อยลงมากินพร้อมกัน  ไปทำงาน ก็จะไปพร้อมกัน  กลับก็จะกลับพร้อมกัน  ความใกล้ชิดผูกพันธ์   มันทำให้เราเริ่มมีใจต่อกันโดยไม่รู้ตัว  ผมเองก็เริ่มยอมรับว่า  ก้อยเริ่มจะมีอิทธิพลกับผมในใจบ้างแล้ว   แต่มันจะดีเหรอ  ถ้าผมคิดจะคบกับก้อย  ในเมื่อก้อยก็เป็นแฟนเก่าของคุณเสมอเพื่อนผม  อีกทั้งก้อยยังเป็นเพื่อนซี้ของซีม่าแฟนเก่าผมด้วย   มันสมควรแล้วหรือ  ผมพยามถามใจตัวเองเรื่อยมา  จนกระทั่ง  วันหนึ่ง  ผมโทรศัพท์ไปหาซีม่า  เพื่อไถ่ถามสารทุกข์สุขดิบด้วยความคิดถึง หลังจากที่ได้เบอร์มาจากก้อย (   เวลานั้น  โลกเรากำลังก้าวเข้าสู่ยุคไอที  โทรศัพท์มือถือ  เริ่มแพร่หลาย  จนผมเริ่มมีโอกาสได้ซื้อมือถือเป็นเครื่องแรกกับเค้าด้วย  ถ้าจำไม่ผิดน่าจะเป็นโนเกีย 5510    อาห์.....เครื่องแรกในชีวิตผมเลย... รุ่นนี้....ทนโคตรๆครับ.....ขอบอก....  )   จากการที่ได้คุยกับซีม่า  ทำให้ผมรับรู้ได้เลยว่า  โอกาสที่ผมจะได้กลับไปเริ่มต้นชีวิตใหม่กับซีม่านั้น   มันไม่มีอีกแล้ว  ซีม่าไม่ได้โกรธเกลียดผม  แต่ซีม่าคุยกับผมเหมือนเพื่อนธรรมดาทั่วไป  ธรรมดาจนไม่น่าเชื่อว่าครั้งหนึ่ง  เราจะเคยรักกัน  ธรรมดาจนผมได้คิดว่า  มันถึงเวลาแล้ว  ที่ผมควรจะเลิกพร่ำเพ้อถึงซีม่าได้แล้ว  ยังใงซีม่าก็คงไม่กลับมารักผมอีกแล้ว   ผมควรจะลืมซีม่า  แล้วเริ่มต้นใหม่กับใครสักที..........   ในขณะเดียวกัน  เมื่อผมได้ฟังเรื่องราวที่ก้อยเล่าถึงความรักที่ผ่านมา  ก้อยบอกว่า  ก้อยไม่เคยมีความสุขในเรื่องความรักเลย  ตลอดเวลาก้อยต้องทนเจ็บปวดมาตลอด  การที่เราได้ฟังคนที่หัวอกเดียวกันพูด  มันทำให้เราเกิดความเข้าใจ  และเกิดความเห็นอก  เห็นใจซึ่งกันและกัน  ผมจึงเริ่มรู้สึกพิเศษกับก้อยขึ้นมาอย่างบอกไม่ถูก   แต่ยังใงๆ  ใจผมก็ยังไม่กล้าพอที่จะสนิทกับก้อยได้มากกว่าการเป็นเพื่อนร่วมงาน  เป็นพี่ชายเท่านั้น   หลายสิ่งหลายอย่างมันยังค้ำคอผมอยู่   เราก็เลยยังไม่มีอะไรไปมากกว่านั้น  จนกระทั่ง..............
comment98:บทที่ยี่สิบเจ็ด – ยาบ้าเม็ดสุดท้าย...
 .................. “   เฮ้ย.....มด   เอาของป่ะ.....”    วันหนึ่ง  ขณะที่เราซ้อมดนตรีเสร็จ  และกำลังพากันกลับห้อง  ไอ้แมน   มันเดินเข้ามาถามผม    ของ....ของอะไรวะ   ผมถามมัน  ก็โดนมันด่ากลับ  “  โธ่......ไอ้zzzz....ของเคยๆ   ทำมาเป็นถาม   ยาน่ะ....ยาบ้า....    จะเอาป่ะ.......”    ......เฮ้ย  อะไรกัน  ผมหนีมาเล่นดนตรีถึงนี่  มันยังมีอยู่อีกเหรอ   ไอ้แมนบอกว่า   มันมีอยู่ทุกที่นั่นแหละ  ยิ่งแถวนี้  มันอยู่ใกล้พัทยา   มันเลยยิ่งหาของง่าย      ผมไม่รู้ว่าไอ้แมนมันไปเสาะหามาได้ใง   พอถามมันก็เลยถึงบางอ้อ    ว่าไอ้แจ๊ค นักร้องนำประจำร้าน  มันไปชนมาให้  ไอ้แจ๊คมันก็เล่นยาอยู่เหมือนกัน  คุยกันไป คุยกันมา  ถึงได้รู้ว่าคอเดียวกัน   ไอ้แมนก็เลยฝากให้มันชนของมาให้  และไม่ลืมมีความปรารถนาดี(   เสียเหลือเกิน....)มาถึงผมด้วย    ว่างั้นเหอะ..........   อืมห์....จะว่าไป   นี่ผมก็ไม่ได้เล่นยาบ้ามาเป็นเดือนแล้วนะ    ถึงแม้จะรู้ดีถึงพิษสงของมันดี   แต่แหม    พอคิดถึงแล้ว  มันก็อดเสี้ยนยาขึ้นมาไม่ได้    นี่ผมก็หยุดเล่นยามานานแล้ว   เสียง     ไอ้ด๊อกฯ  มันก็เริ่มไม่ค่อยจะได้ยินแล้ว  อืมห์.......  เล่นซักหน่อย  คงไม่เป็นไรมั๊ง   ร่างกายเราก็แข็งแรงขึ้นเยอะแล้วนี่หว่า  อาการปวดต่างๆ  ก็ไม่ค่อยจะเป็นแล้วเท่าใหร่......  “    เฮ้ย......ว่าใง   เอาป่าว.....”     ไอ้แมนเร่งเร้า  เมื่อเห็นผมเงียบไปนาน   อ๊ะ...อ๊ะ....   เอาซักตัวนึงก็ได้   เท่าใหร่วะ   ผมถามมัน  “   180.....”    เฮ๊ย....อะไรกันฟะ   นี่ไม่ได้เล่นแป๊บเดียว   ราคามันพุ่งกระฉูดขนาดนี้เลยเหรอ  คิดไปก็เริ่มเสียดายตังค์เหมือนกันนะ   แต่เอาเหอะ   นานๆที .........  ผมควักเงินให้ไอ้แมนไป   ก่อนที่ไอ้แมน  จะส่งยามาให้ผม 1 เม็ด   ผมเก็บซ่อนเอาไว้ก่อน  กะว่าคืนนี้   เดี๋ยวรอให้เพื่อนๆที่วงออกไปทำงานกันก่อน   แล้วค่อยเล่น   ผมกำชับไอ้แมน  ว่าห้ามบอกทุกคนนะ   โดยเฉพาะคุณแอ๊ด  ผมไม่อยากให้มันเสียความรู้สึก.............
                .............. “   พี่มด  จะไปหรือยัง....”   ก้อยส่งเสียงเรียกมาจากหน้าประตู   แต่คืนนี้  ผมบอกกับก้อยว่าท้องเสีย   ให้ไปกันก่อน  แล้วเดี๋ยวจะตามไปที่ร้านเอง   ก้อยคงคิดว่าผมท้องเสียจริงๆ  ก็เลยไม่ได้สงสัยอะไร  พากันเดินไปที่ร้านพร้อมกันพวกที่วง.........   ผมแอบมาดูตรงดาดฟ้า   เมื่อแน่ใจว่าทุกคนออกไปกันหมดแล้ว  ก็ถึงเวลาที่ผมรอคอย   ผมจัดการทำเรือ  ลอกฟลอย์  ทำหลอด  เสร็จในเวลาไม่นานนัก     การที่ผมไม่ได้เสพยาบ้ามานาน  บวกกับการที่ต้องแอบๆเล่น  มันทำให้ผมค่อนข้างตื่นเต้นไม่น้อย   ผมแบ่งขายาบ้า  ก่อนที่จะค่อยๆใส่เรือโช๊คไปทีละขา  โชคดี ที่ไอ้แมน  มันแอบโมดิฟายด์ไฟแช็กให้ตั้งแต่ตอนกลางวัน  ไม่งั้น  ผมคงเสียเวลานานเหมือนกัน    ........แช๊ะ.....ซื๊ดส์ ....อาห์......   รสชาติที่ผมถวิลหามานาน   แหม.....รสมันนุ่มดีจริงๆ   แต่ผมจะมาพิรี้พิไรนานมากไม่ได้   เดี๋ยวที่วง  มันจะผิดสังเกตุ   ก็เลยพยามรีบโช๊คให้เร็วที่สุด..........    ไม่นาน   ยาบ้า 1  เม็ดก็หมดลง   อาจจะเป็นเพราะผมหยุดเล่นไปนาน  ยาเม็ดนี้  มันจึงทำให้ผมดีดเต็มที่     บรื๊อ....สดชื่นดีแท้.........  เมื่อผมแน่ใจว่า  ทำลายหลักฐานต่างๆหมดเรียบร้อย   ผมจึงออกไปสมทบกับพวกในวงที่ร้าน   โดยที่พยามเก็บอาการให้นิ่งที่สุด   แต่ไอ้แมนนี่มันก็น่าตบกบาล   ขนาดบอกว่าอย่าทำให้ใครรู้   มันก็ยังแอบเดินมาแซวผมไม่ได้ .......เอ๊......ไอ้นี่นี่เนาะ......
          ............บรรยากาศในการเล่นดนตรีของเราวันนี้  เรียกได้ว่า  มันส์โคตร   วันนี้  ผมมีแรงเท่าใหร่  ผมใส่ไม่ยั้ง    และคุณแอ๊ดก็เหมือนจะรู้ใจ   จัดเพลงแต่ละเพลง  แหกปากทั้งนั้น  ทั้งร๊อค  ทั้งฮิปฮอป   วันนั้น  ผมร้องเพลงอย่างกะแสดงคอนเสิรต์   ก็อย่างว่าแหล่ะนะ   คนมันดีด   ผมก็เลยมันส์เต็มที่........  ย๊าฮู๊... เหนื่อย  แต่ก็มันส์จริงๆโว๊ย   แขกในร้านก็ดิ้นกันกระจาย  ผมก็กระโดดเป็นกุ้ง  บรรยากาศมันช่างสนุกสนานเสียเหลือเกิน.......   แต่แล้ว   ในขณะที่ผมกำลังร้องเพลงอย่างสุดมันส์อยู่นั้น   เหตุการณ์ที่ไม่คาดฝันก็เกิดขึ้น   ตอนนั้น  เราเล่นช่วงที่สองกันแล้ว  พึ่งหมดช่วงเพลงช้ากับเพลงโจ๊ะไปอย่างล่ะรอบ  รอบนี้ เป็นเพลงช้า  และเป็นคิวผมร้อง  จำได้ว่าตอนนั้น  กำลังร้องเพลง ของ ศักดา  พัทธสีมา  ชื่อเพลงว่า...  “  หนุ่มสุพรรณฝันหวาน.....” อยู่    อยู่ดีดี  ก็เกิดอาการอะไรบางอย่างขึ้นกับผม   มันเหมือนว่า  มีอะไรบางอย่างมาบีบหัวใจอย่างแรง  เหมือนโดนไฟช๊อตไปที่หัวใจ   มันแปล๊บขึ้นมาโดยที่ผมไม่ทันตั้งตัว   ตอนแรกตกใจ  นึกว่าโดนไฟช๊อต   แต่ยังไม่เป็นอะไรมาก  ผมก็เลยกัดฟันร้องต่อ   จนกระทั่งแปล๊บที่สอง  คราวนี้  ไม่ใหวแล้วครับ  ผมรู้สึกเหมือนหัวใจตัวเองกำลังจะหยุดเต้น !!!!.........  มันแน่น  มันชา  มันจุก  จนผมร้องเพลงต่อไม่ใหว   ต้องรีบวิ่งเข้าไปที่หลังเวที   ทั้งๆที่เพลงก็ยังไม่จบ    ปล่อยให้พวกนักดนตรีในวง  ยืนงงกันเป็นไก่ตาแตก   เพลงก็เล่นไป  แต่ไม่มีเสียงนักร้องร้องเพลงแล้ว    ผมวิ่งเข้าไปนั่งฟุบหมอบ หอบเหมือนคนที่เหนื่อยจากการไปวิ่งรอบสนามมาสิบรอบอยู่ตรงบันใดทางขึ้นเวที   หน้าซีดเผือด  เหงื่อออกเต็มมือทั้งสองข้างแต่มือกลับเย็น  จนเริ่มเกร็ง   ผมบอกคุณเหนอ  ที่กำลังยืนงงว่าผมเป็นอะไรว่า.......ไม่ใหวแล้ว......  ก่อนที่จะพยามส่งไมค์  ให้คุณเหนอ ออกไปแก้สถานการณ์หน้าเวทีไปก่อน      ส่วนผม   ตอนนี้  ไม่ใหวแล้วครับ   ทิ้งตัวไปนอนดิ้น  เหมือนคนกำลังชัก   ผมเพิ่งจะซึ่งกับคำว่าจะขาดใจก็วันนี้    พวกที่อยู่ในห้องแต่งตัวพยามเข้ามาช่วยเหลือ   ทุกคนต่างตกใจที่ผมมีอาการเช่นนี้  แต่ก็ไม่รู้จะช่วยยังใง   ได้แต่ยืนงงทำอะไรไม่ถูก  ผมกำลังจะตาย.....  ผมคิดได้แค่นั้น   ผมรู้สึกเหมือนหัวใจผม  มันจะไม่ยอมเต้น  หัวใจผมกำลังจะวาย.......   ช่วยด้วย   ใครก็ได้.......ช่วยด้วย....  ผมไม่สนว่าใครจะมองผมอย่างไรแล้วในตอนนั้น  รู้แต่ว่า  ผมยังไม่อยากตาย   ผมนอนชักดิ้นชักงออย่างทุรนทุรายด้วยความทรมาน    พยามจะทุบหน้าอกตัวเอง  ให้รู้สึกถึงการเต้นของหัวใจ  แต่มันก็ไม่ได้ช่วยอะไรขึ้นมาเลย   มันยังแน่น  มันยังเกร็งอยู่อย่างนั้น   ปากผมสั่นเหมือนคนเจ้าเข้า    หน้าซีดเป็นไก่ต้ม   ผมกำลังจะตาย.....!!!!........
comment99:..........คุณแอ๊ดเปิดผ่าม่านเข้ามาในขณะที่  หน้าเวที  คุณเหนอ  ก็ร้องเพลงอื่นต่อไป  โดยที่คุณแอ๊ดเปิดเครื่องเล่นเอ็มดีเอาไว้   พลางบอกให้  คนในวงพาผมกลับไปที่ห้องก่อน  แล้วเดี๋ยวเล่นดนตรีเสร็จจะรีบไปดูอาการ   ผมจำไม่ได้ว่าใครแบกผมขึ้นมาที่ห้อง   แต่ระหว่างทาง  ผมต้องตบหน้าตัวเอง  เพื่อให้รู้สึกเจ็บ  จะได้รู้ว่าตัวเองยังไม่ตาย  ตบๆๆ  จนหน้าแดงไปหมด    ผมมาถึงห้องแล้ว  ผมทิ้งตัวลงนอนตรงหน้าห้องที่เป็นชั้นดาดฟ้า   คนในวงพยามพาผมเข้าห้อง  แต่ผมลุกไม่ใหวแล้ว  เค้าก็เลยเอาหมอน  กับผ้าห่มมาให้ผมนอนที่หน้าระเบียงดาดฟ้านั่นแหละ  ช่วงนี้  มีใครมาเขย่าตัวผม  แต่สติผมไม่อยู่กับเนื้อกับตัวแล้ว  ประสาทสัมผัส  มันเริ่มจะไม่รู้สึกกับการตบหน้าแล้ว  เลือดลมผมมันเริ่มจะไม่เดินแล้ว  ความรู้สึกผมเริ่มเลือนลางเต็มที   จนผมต้องบอกให้คนที่พาผมมาเอาไฟแช็กมาให้ผม   ก่อนที่ผมจะจุดไฟ   แล้วลนมันเข้ากับนิ้วมือตัวเองเพื่อเรียกสติ     ได้ผล   ความร้อน  ทำให้ผมรู้สึกร้อนขึ้นมาบ้าง  แต่มันก็ยังไม่ทั้งหมด  ผมก็เลยต้องคอยลนไฟมือตัวเอง  เพื่อเรียกสติอยู่เรื่อยๆ......  แล้วในขณะที่ผมเอาไฟแช็กลนมืออยู่นั้น  เสียงที่มันฟังไม่รู้เรื่องมานาน   ก็กลับชัดเสียจนดังไปทั้งหัว...... “   ฮ่าๆๆๆๆ   ในที่สุด  เวลาที่กูรอคอยก็มาถึง  หมดเวลาของแล้วไอ้มด   วันนี้  ตายแน่.....ฮ่าๆๆๆ   สะใจ......!!!.....”.......น..นี่มัน   เสียงของไอ้ด๊อกฯ......!!!....  “  ช่าย......  เสียงกูเอง  นึกว่าจะลืมกันไปซะแล้ว   กูบอกแล้ว  วันนึง  ก็ต้องหวนกลับมาเสพยาจนได้   กูรอเวลานี้มานานแล้ว   ตายซะเถอะ......ฮ่าๆๆๆ....!!!....”      ไม่....กูต้องไม่ตาย  กูไม่ยอมหรอก......  ผมตะโกนลั่นโดยที่ไม่สนใจ  ว่าคนที่พาผมมา   มันจะไม่เข้าใจว่าผมเป็นอะไร  และคุยกับใครกันแน่     ผมพยาม  จุดไฟแช็ก  ลนไปตามเนื้อตัวตัวเองเหมือนคนบ้า   ปากก็ร้องตะโกนด้วยความหวาดกลัว   ถึงจะพยามปลอบใจตัวเองแค่ใหน   แต่ดูเหมือน  ใจผมจะยิ่งสั่นระรัว เสียงหัวเราะอย่างเลือดเย็นของไอ้ด๊อกฯ วิ่งเล่นอยู่เต็มหัว ความกลัวครอบงำผมไปหมดทั้งตัวแล้ว  ผมรู้สึกเหมือนหัวใจผมจะขาดเป็นห้วงๆ  ในที่สุด  วาระสุดท้ายของผมก็มาถึงแล้วหรือนี่...........  แต่ก่อนที่ผมจะจิตใจเตลิดไปมากกว่านั้น........  “   เลิกสติแตกได้แล้วมด.....!!!....”   เสียงนี้   ถึงผมจะไม่ได้ยินมานาน  แต่ผมก็จำได้ดี  ....เชอรี่.......เชอรี่นั่นเอง....... “   อีเชอรี่  ไม่ต้องมา  ไอ้zzzzzนี่มันเป็นของกู...!!!..”   เสียงไอ้ด๊อกฯ  ตวาดใส่เชอรี่   แต่ดูเหมือนเชอรี่จะไม่สนใจเสียงของมัน    เชอรี่ยังพยามจะคุยกับผม...... “   ตั้งสติให้ดี....มด   เธอจะไม่เป็นไร  ถ้าหากเธอไม่คิดฟุ้งซ่านไปกว่านี้   หายใจช้าๆ  นึกถึงคุณพระศรีรัตนตรัย  เธอจะไม่เป็นไร  เชื่อชั้นสิ....”    ผมพยามทำตามที่เชอรี่แนะนำ  พยามตั้งสติ   แล้วค่อยๆ  หายใจเข้าออกช้าๆ....... “    ไม่มีทางหรอก....ไอ้มด....กำลังจะตาย  ไม่มีทางรอดแล้ว....!!!.......”   ไอ้ด๊อกฯพยามส่งเสียงเพื่อทำลายสมาธิผม....  “   มด....เธอไม่ต้องไปสนใจ   เธอฟังชั้นนี่   เธอไม่ได้เป็นอะไรทั้งนั้น   เธอแค่เหนื่อยจนเกินไป  แต่ที่มันเกิดอาการอย่างนี้  เป็นเพราะฤทธิ์ของยาบ้า  เธอต้องให้ร่างกายได้พักผ่อนซักครู่แล้วเธอจะดีขึ้นเอง   พยามตั้งสติไว้.......”    เชอรี่พยามเป็นกำลังใจให้ผม   ผมพยามทำตามที่เธอบอก....  ได้ผล   ซักพักร่างกายที่เกร็งแข็ง   เริ่มค่อยๆคลายตัวลง  ผมพยามไม่สนใจเสียงของไอ้ด๊อกฯ  ที่พยามข่มขวัญยั่วยุให้ผมเกิดความกลัว   อาห์....  ดีขึ้น   ผมค่อยๆรู้สึกดีขึ้น  ผมเริ่มหายใจได้  รู้สึกได้ถึงการเต้นของหัวใจอีกครั้ง.....สติผมเริ่มกลับมาแล้ว  ผมค่อยๆลืมตาขึ้น  มองไปรอบตัว   คุณแอ๊ดกับพวกที่วง  มากันตั้งแต่เมื่อใหร่ ผมไม่ทันสังเกตุ   รู้แต่ว่า  ตอนนี้  หลายคนเดินเข้ามาถามอาการผมว่าเป็นไงบ้าง...  ใหวมั๊ย....  ไปโรงพยาบาลมั๊ย....แต่เมื่อผมยืนยันว่าผมไม่เป็นไรแล้ว   ทุกคนก็เลยค่อยๆคลายความกังวล  มีคนพยามจะถามว่าผมเป็นอะไร   แต่ผมไม่มีแรงที่จะตอบคำถามใครแล้ว   ผมบอกว่า  ขอผมนอนตรงนี้เงียบๆ  เดี๋ยวสักพัก  อาการคงจะดีขึ้นเอง  จากนั้น  ผมก็เอาผ้าห่มนอนคลุมโปง   พวกที่วง  เมื่อเห็นว่า  ผมคงไม่เป็นอะไรแล้ว  ก็นั่งคุย  วิจารณ์กันไปต่างๆนาๆถึงอาการที่ผมเป็น  ก่อนที่สักพัก  ต่างคนจะแยกย้ายกันไปทำธุระส่วนตัวของแต่ละคน...........
              ..............ผมนอนนิ่งอยู่อย่างนั้นอยู่พักใหญ่   จนกระทั่งรู้สึกว่า   อาการผมเริ่มจะเป็นปกติแล้ว   ความกังวลต่างๆ  ผมก็ค่อยๆหายไป  ผมได้สติขึ้นมาอีกครั้ง  เสียงไอ้ด๊อกฯ  ยังคงตะโกนด่าทอ  อาฆาตมาดร้ายผมอย่างเกรี้ยวกราด   แต่ผมหาได้สนใจไม่   ท่ามกลางเสียงด่าโคตรเหง้าศักราชผมอยู่นั้น ผมร้องเรียกเชอรี่สวนกลับไป  ผมอยากจะคุยกับเธอ  สักพัก  ผมก็ได้ยินเสียงของเชอรี่ตอบกลับมา   ถึงแม้การคุยกันของเรา  เหมือนจะคุยอยู่ในตลาดสด  เพราะไอ้ด๊อกฯมันโวยวายเหลือเกิน   แต่เราก็พอจะได้ยินเสียงของกันและกัน   เชอรี่  ขอโทษผม  ถึงเรื่องที่ผ่านมา  และขอให้ผมอภัยให้   เธอบอกว่าที่ผ่านมา  เธอโกหกผมมาตลอด  แท้จริงแล้ว  เธอไม่ได้เป็นมนุษย์ต่างดาว ตามที่ผมเข้าใจ  เธอเป็นแค่สัมภเวสี   วิญญาณเร่ร่อนทั่วไป  ที่คอยจะฉุดดึงหรือดลใจใครก็ตามแต่ที่จิตเปิดจากการเสพยา  ให้ทำในสิ่งไม่ดี  ให้ฆ่าตัวตายบ้าง  ให้โดดตึกบ้าง   ให้รับผลกรรมต่างๆนาๆ  เมื่อมีคนมาตายแทน  เธอก็จะหลุดพ้นจากการเป็นสัมภเวสี   โดยที่คนที่ตายนั้นจะกลายมาเป็นสัมภเวสีแทน  จากนั้นเธอจึงจะได้ไปรับใช้เวรกรรมของเธอ  ในสัมปลายภพได้   เธอบอกว่าไอ้ด๊อกฯ ก็เป็นสัมภเวสีเช่นเดียวกัน แต่เมื่อมันไม่สามารถจะฆ่าผมได้  มันจึงให้เธอร่วมมือกับมัน   แรกๆ  เธอก็ตั้งใจ  ที่จะฆ่าผม  แต่เมื่อ ได้รู้จักกัน  เธอบอกว่า  ผมไม่เหมือนกับคนอื่นทั่วไปที่เสพยาบ้า  ผมมีอะไรที่แตกต่างออกไป ผมยังมีกรรมที่ยังต้องชดใช้ และเธอเชื่อว่าผมน่าจะยังทำประโยชน์ให้กับคนรุ่นหลังได้   เธอจึงเปลี่ยนใจ  ไม่อยากทำร้ายผม  แต่กับไอ้ด๊อกฯ  มันจ้องจะเอาผมให้ตายให้ได้   มันจึงคอยตามติดผมเรื่อยมา  วันใหน ที่ผมพลาด  ก็จะเป็นทีของมัน.....
comment100:..........เชอรี่บอกกับผมว่า  ยาบ้า  มันเป็นยานรก   ครั้งนี้  เธออาจจะยังใจดีกับผมอยู่   แต่ครั้งหน้า  ถ้าขืนผมยังไม่เลิกยาบ้าอีก   เธอไม่รับประกันว่า   ครั้งต่อไป  เธอจะช่วยผมอย่างครั้งนี้อีกหรือเปล่า   เธอขอร้องให้ผมเลิกยาบ้าเสียเถอะ   เธอไม่อยากเห็นผมต้องมาจบชีวิตโดยที่ไม่มีค่าอะไรเลยกับการได้เกิดมาในหนึ่งชาติ    เธอไม่อยากให้ผมต้องกลายมาเป็นอย่างเธอ........  แรกๆ  ผมไม่อยากจะเชื่อคำที่เธอพูด   จะเป็นไปได้ยังใง  ถ้าเธอเป็นสัมภเวสี  เธอก็ต้องเป็นเหมือนไอ้ด๊อกฯ  ที่จ้องคอยแต่จะหลอกหลอนทำร้ายผู้คน  เธอน่าจะทำร้ายผมสิ  แล้วเธอจะมาช่วยผมทำไม   แต่เมื่อเธอพูดขึ้นมาคำนึง  ทำให้ผมก็เริ่มที่จะเข้าใจในเหตุผล.......   เธอบอกว่า  ไม่ว่าคนหรือผี  มันก็มีทั้งดีและไม่ดีรวมกันอยู่ด้วยกันทั้งนั้นแหละ   มันไม่ต่างกันหรอก  บางที  คนสมัยนี้  ยังน่ากลัวกว่าผีด้วยซ้ำไป   จริงอยู่ที่เธอเป็นวิญญาณเร่ร่อน  เป็นสัมภเวสี  แต่นั่น  ก็ไม่ได้หมายความว่าเธอจะต้องเลวเสมอไป  เหมือนที่ใครเค้าคิดกันนี่.......
             .............เราพูดคุยกันอยู่นาน   ผมถามเธอว่า  ถ้าผมไม่ได้เล่นยาบ้า  แล้วผมจะได้คุยกับเธออีกใหม  เธอบอกว่าได้คุยสิ   ไว้ผมตายเมื่อใหร่   อยากจะคุยกับเธอทั้งวันก็ย่อมได้   แต่ตอนนี้   มันยังไม่ถึงเวลา  เราอยู่กันคนละโลก  เราต่างคนต่างอยู่นั่นแหล่ะดีแล้ว    ถึงวันนี้  เราจะไม่ได้พบกัน  แต่วันใดวันหนึ่ง  ทุกคนก็ต้องไปพบกันที่สัมปรายภพอยู่แล้ว   แล้วเมื่อนั้นเราคงได้พบกันอีกครั้ง.........   เชอรี่ให้ผมสัญญา  ว่าต่อไปผมจะไม่เล่นยาบ้าอีก  ผมรับปาก  ถึงยังใงคราวนี้  ผมก็คงเข็ดไปจนวันตายแล้ว  ผมไม่เอาอีกแล้ว   นึกถึงเหตุการณ์เมื่อกี๊แล้ว  ผมยังกลัวไม่หาย  นี่หรือ  ความรู้สึกของคนที่กำลังจะตาย  มันน่ากลัวอย่างนี้นี่เอง    ผมเข็ดแล้ว  เข็ดจริงๆ     เชอรี่คงพอใจกับคำตอบของผม   ผมยอมรับว่าผมใจหายนิดหน่อย  ที่จะไม่ได้พบกับเชอรี่อีก  แต่เชอรี่บอกว่าให้ผมมองโลกแห่งความจริง  ชีวิตผมยังต้องเจอใครๆอีกมาก   เธออยากให้ผมเปิดใจ  และกล้าพอที่จะเรียนรู้ชีวิตที่กำลังจะผ่านเข้ามา  ไม่ว่ามันจะดีหรือร้าย  แต่นั่น  มันก็จะทำให้ผมได้รู้ซึ้งถึงคุณค่าของคำว่าคน   หนึ่งชีวิตที่ได้เกิดมา  ใช้มันให้คุ้มเถอะ  เชอรี่บอกกับผม....
      .............เสียงไอ้ด๊อกฯ  ยังด่าทอไม่เป็นภาษาคน  แต่นาทีนี้  ผมแทบจะไม่ได้ยินเสียงนั่น  ผมฟังแต่เสียงของเชอรี่เท่านั้น  ดูเหมือนวันนี้  เมื่อผมแน่ใจแล้วว่าผมจะไม่เสพยาบ้า  นั่นก็หมายความว่า  วันนี้  ผมจะได้พบกับเชอรี่  เป็นครั้งสุดท้าย  ผมอดที่จะขอบคุณเธอไม่ได้   อยากจะทำบุญไปให้เธอ  แต่เธอบอกว่า  ให้ผมทำตามคำที่สัญญากับเธอไว้ก็พอแล้ว   เวลานี้  ใกล้จะเช้าแล้ว  จากเหตุการณ์วันนี้  ทำให้ผมเริ่มจะอิดโรยและเพลียอย่างมาก  เชอรี่บอกให้ผมนอนเสีย  วันนี้ผมปลอดภัยแล้ว  แต่ก่อนที่จะหลับ  ผมขอให้เชอรี่  อยู่กับผมก่อนเป็นวันสุดท้ายจะได้ใหม  คุยอะไรก็ได้  ผมอยากฟังเสียงของเธอ  และอยากจะจดจำเสียงนี้ไว้ตลอดไป  .........ได้สิ.....  เชอรี่บอกกับผม  ก่อนจะหาเรื่องต่างๆนาๆ มาเล่าให้ผมฟัง   ผมนอนฟังเสียงนั้นอยู่ทั้งคืน  จนเผลอม่อยหลับไปเมื่อไรก็ไม่รู้ตัว...........
      ................. “   พี่มด.....เป็นใงบ้าง.....”    เสียงๆหนึ่ง  ปลุกผมให้รู้สึกตัว.......ก้อยนั่นเอง    ก้อยมาปลุกผมให้ไปกินข้าว   ผมค่อยๆหยัดกายลุกขึ้นอย่างยากลำบาก   ร่างกายปวดร้าวไปทั้งตัว  ผมบอกให้ก้อย ไปรอที่ร้านข้าวก่อนแล้วผมจะตามไป   ก่อนที่จะมานั่งทบทวน  ถึงเหตุการณ์ที่ผ่านมาเมื่อคืน   เสียงของไอ้ด๊อกฯยังอยู่   มันยังคงด่าทอผม  เหมือนโกรธแค้นมาเป็นสิบชาติอยู่อย่างนั้น (........โคตรอึดเลย....ด่าตั้งแต่เมื่อคืนยันวันนี้เลยอ่ะ  คิดดู....)  แต่เสียงของเชอรี่ หายไปแล้ว........   ผมนึกถึงคำที่ได้พูดกับเชอรี่   ผมสัญญากับเชอรี่ไว้แล้ว  และผมก็จะขอสัญญากับตัวเอง  ตั้งแต่นี้  ยาบ้ากับผม  เราขาดกัน  ผมจะไม่หันกลับไปยุ่งเกี่ยวกับมันอีกแล้ว   บุญแค่ใหน  ที่เมื่อคืนนี้  ผมไม่ตาย   ความรู้สึกเจ็บแปล๊บที่หัวใจ  ผมยังจำมันได้ดี   มันน่ากลัวเกินกว่าผมจะรับใหว   ความตายเป็นยังใง  ผมเกือบจะรู้แจ้งแล้ว แต่ความรู้สึกของคนที่กำลังจะตายน่ะ   มันกระจ่างชัดกว่า  ณ.บัดนี้  ผมได้เรียนรู้รสชาติของยาบ้าแล้วอย่างถึงแก่น  ใครจะว่ายังใงก็ช่าง  แต่ผมคงต้องขอดร็อปมันไว้แค่นี้  ไม่จำเป็นต้องข้ามขั้นไปต่อปริญญาโท  ต่อปริญญาเอกสาขายาบ้าที่ใหนอีกแล้ว  แค่นี้  มันก็ทำให้ผมซึ้งไปจนวันตาย   และยาบ้าเม็ดที่ผมเสพเมื่อคืนนี้นั้น  มันจะเป็นยาบ้าเม็ดสุดท้ายในชีวิตของผม........
           ..........เหตุการณ์ครั้งนี้   เป็นเหตุผลสำคัญที่ทำให้ผมเลิกยาบ้า   รวมทั้งเกือบต้องเลิกร้องเพลงไปด้วย  อาการฝังใจจากความเจ็บปวด  จากอาการช๊อกบนเวที  รวมทั้งเสียงของไอ้ด๊อกฯ  ยังคงคอยตามรบกวนและหลอกหลอนผมเสมอมา   ผมกลัวจนไม่กล้าร้องเพลงอีกเลยในตอนแรก   ต้องใช้เวลาอยู่นาน  จึงจะพอเรียกความมั่นใจกลับไปยืนบนเวทีได้อีกครั้ง  โชคดีที่ผมมีก้อยคอยเป็นกำลังใจให้เสมอ  จากความห่วงใยและความใกล้ชิดกัน  และนั่น ก็เป็นสาเหตุให้ผมได้คบกับก้อยเป็นแฟนในเวลาต่อมา   ถึงแม้ว่า  มันจะต้องแลกกับการที่ผมต้องเสียเพื่อนรักอย่างคุณเสมอ  และเสียโอกาสที่จะได้คืนดีกับซีม่าก็ตาม  แต่ในเวลานั้น  ผมต้องการใครสักคนมาเป็นที่ยึดเหนี่ยวให้จิตใจ   ให้ผมมีแรงต่อสู้กับอำนาจของยาบ้า   และก้อยก็คือคนที่ดีที่สุดสำหรับผมในเวลานั้น..........
comment101:................การที่เราได้มีใครสักคนให้รัก  มีใครสักคน  ที่เป็นจุดหมายเป็นกำลังใจ  ทำให้ผมมีแรงใจแน่วแน่  ที่จะไม่ยุ่งเกี่ยวกับยาบ้าอีก   ผมไม่มีอารมณ์เสี้ยนยาอีกเลย  แม้แต่ขนาดไอ้แมนมาเล่นให้เห็นต่อหน้า  ผมก็ไม่สนใจ  การที่ผมคบกับก้อยเป็นแฟน  ทำให้ผมอยากทำอะไรให้ก้อย  ผมสามารถเลิกบุหรี่สำเร็จในเวลาต่อมา  รวมทั้งยาบ้า  ในที่สุดผมก็เลิกมันได้อย่างเด็ดขาด   ไม่ใช่เลิกแค่เดือนสองเดือน  แต่ผมเลิกยุ่งเกี่ยวกับมันมาจนถึงบัดนี้ ส่วนเสียงของไอ้ด๊อกฯ ใช้เวลาเกือบครึ่งปี กว่าที่เสียงของมันจะฟังไม่ค่อยรู้เรื่อง แล้วค่อยๆหายไป แต่ก็ใช่ว่า ผมจะสามารถเอาชนะมันง่ายๆ   ผมต้องทุกข์ทรมาน  กับอาการฝังใจจากการการช๊อกยาอยู่ตลอด   ผมต้องเข้าออกโรงพยาบาลเป็นว่าเล่นตลอดสองปีแรก   และต้องกลับมากินยาที่โรงพยาบาลศรีธัญญาเพื่อรักษาอาการมาจนปัจจุบันนี้  แต่ผลจากการที่ผมไม่ยุ่งเกี่ยวกับมัน   ไม่ข้องแวะกับยาเสพติดอย่างเด็ดขาด   ผลลัพท์ที่ได้กลับมา  มันคุ้มอย่างไม่น่าเชื่อ  หลังจากที่กลับจากเล่นดนตรีที่ต่างจังหวัด  ผมก็เริ่มใช้ชีวิตคู่อยู่กับก้อย  เราเริ่มสร้างฐานะ  สร้างครอบครัวด้วยกัน  ก้อยคอยดูแลและเป็นกำลังใจให้ผมอยู่เสมอ   ผมได้เรียนรู้จักคำว่ารักที่แท้จริง  ก้อยทำให้ผมรู้ว่าผมมีค่าแค่ใหน   และนั่น  ก็ทำให้ผมพร้อมจะทุ่มเทหัวใจเพื่อผู้หญิงคนนี้   หลังจากลำบากลำบน  ร่วมทุกข์ร่วมสุข  ล้มลุกคลุกคลานด้วยกันอยู่พักใหญ่  ไม่นาน  เราก็สามารถเก็บเงินซื้อบ้าน  และซื้อรถได้เป็นของเราเอง   ผมมีความสุขมาก  เพราะนั่น  เป็นครั้งแรกที่ผมได้รู้จักกับคำว่าครอบครัว  ผมมีน้องสาวน้องชายเพิ่มขึ้นมาอีก 2 คน  นั่นคือแอนกับวี  ซึ่งเป็นน้องสาวและน้องเขยของก้อย  ที่ย้ายเข้ามาอยู่ด้วยกันที่บ้านกับเรา   เมื่อถึงวันหยุด เรามักจะไปเที่ยวด้วยกันทั้งครอบครัวเสมอ   และที่น่าดีใจ  ทุกปิดเทอม  พ่อกับแม่ของก้อยจะพาน้องเฟรช  ซึ่งเป็นลูกสาวของก้อย  มาอยู่ด้วย  นั่นยิ่งทำให้ผมมีความสุขยิ่งขึ้นไปอีก  เพราะน้องเฟรชน่ารัก  และเข้ากับผมได้เป็นอย่างดี   เค้าทำให้ผมรู้สึกว่า  เค้าเหมือนกับเป็นลูกสาวของผมอย่างแท้จริง  น้องเฟรชทำให้ผมนึกถึงความผิดที่ผมทำกับลูกของผมเมื่อครั้งก่อน  ถ้าเค้ายังอยู่  ป่านนี้  อายุเค้าก็น่าจะใกล้เคียงกับน้องเฟรช    ความรู้สึกของความเป็นพ่อ  มันเป็นอย่างนี้นี่เอง มันยิ่งใหญ่เสียจนผมนึกเสียใจในความผิดที่ผมได้ทำลงไปในครั้งนั้น  ผมมีความสุขจริงๆ  ผมให้สัญญาไว้กับตัวเองตั้งแต่บัดนั้น   ว่าชีวิตที่เหลืออยู่นี้  ผมจะขอมอบมันให้กับก้อย  ความผิดที่เคยทำกับซีม่า  ผมจะขอชดใช้ด้วยการรักก้อยอย่างสุดหัวใจ  อะไรที่ไม่เคยทำให้ซีม่า  ผมจะทำให้ก้อยเป็นการทดแทน   ผมจะทำให้ครอบครัวของเรามีความอบอุ่น  ผมจะรักและดูแลก้อยให้มากที่สุดเท่าที่ผมจะทำได้ .....เออ.......ลืมบอกไป  จากการที่ผมตัดสินใจไม่ยุ่งเกี่ยวกับยาบ้า.....  ไม่น่าเชื่อก็ต้องเชื่อ   การพลิกด้านของเหรียญครั้งนี้  ทำให้ผมเกือบมีโอกาสทำฝันอย่างสุดท้ายให้เป็นจริง  ผมได้รับการติดต่อ  จากค่ายเพลงยักษ์ใหญ่แห่งหนึ่ง  ให้เข้าไปสกรีนเทสต์ จากการที่เดโมเพลงของผมไปเข้าตาพี่โปรดิวเซอร์คนนึง  ทำให้ ไม่นานนัก ผมก็ได้เข้าไปเรียนรู้ประสบการณ์อันล้ำค่าอีกหนึ่งบทในค่ายเพลง  และมันเป็นประสบการณ์ที่ผมภูมิใจที่สุดในชีวิต ว่าไอ้คนอย่างผมที่ไม่ได้มีดีเด่อะไร   แต่วันนึง  ผมก็ได้เข้าต้วมเตี้ยมที่หน้าประตูแห่งฝันที่ค่ายใหญ่ค่ายนั้นได้กับเค้าเหมือนกัน.... ถึงแม้ในท้ายที่สุด  ตอนจบมันจะยังมองไม่เห็น  หรือมันยังไม่ได้สวยงามอย่างที่ผมคาดหวังก็ตาม  แต่อย่างน้อย  มันก็ทำให้ผมได้รู้ว่า  ความฝัน  มันไม่ได้ยากเกินไปกว่าที่ผมตั้งใจจะทำ และผมเชื่อว่าวันหนึ่ง  หากผมตั้งใจ ผมต้องทำมันให้ได้อีกครั้ง และคราวนี้  ผมจะทำมันให้สำเร็จให้จงได้........... ขอบคุณทุกบทเรียนชีวิตที่ผ่านมา  ขอบคุณประสบการณ์ล้ำค่า  ที่ผมคงจะหาที่ใหนไม่ได้อีกแล้วและผมก็หวังว่าคงจะไม่ต้องได้พบกับประสบการณ์เหล่านั้นอีก   ขอบคุณผองเพื่อนพี่น้องทั้งหลาย  ที่ได้กลายมาเป็นส่วนหนึ่งของบทเรียนชีวิต  แต่นี้ไป  ผมสัญญาว่าผมจะไม่ขอยุ่งเกี่ยวกับยาเสพติดอีก  ต่อไปนี้  หน้าที่ผมมีอย่างเดียวคือ  จะต้องรักก้อยให้นานที่สุด  และทำให้ครอบครัวของเราอบอุ่นอย่างนี้ตลอดไป   ตราบนานเท่านาน...ลาก่อนยาบ้า .....ลาก่อนประสบการณ์ที่โหดร้าย....ลาก่อน..............
                                                                                      ..............อวสาน......
comment102:บทสุดท้าย – อยากเห็นสายรุ้ง.....รุ่ง.... อยู่บนฟ้า.....
  .................ผมอยากให้หนังสือของผมจบลงแค่นั้นจริงๆ  ถ้าชีวิตจริงมันเหมือนกับละคร ผมก็อยากให้มันจบด้วยความสุข แบบแฮ๊ปปี้เอนดิ้งอย่างนี้จริงๆนะ   ..........แต่มันเป็นไปไม่ได้    ชีวิตจริง  มันไม่เหมือนกับในละคร  ที่ตอนจบ  นางเอกกับพระเอก  ต้องครองรักกันอย่างมีความสุขตลอดไป  ชีวิตจริงมันคือชีวิต  ที่ต้องมีการเปลี่ยนแปลงเกิดขึ้นในชีวิตตลอดเวลา   ไม่มีความทุกข์ใดที่มันยั่งยืน  และไม่มีความสุขใดเป็นที่นิรันดร์   เช่นกัน   ชีวิตของผมมันก็ไม่ต่างกัน  ........ ผมใช้ชีวิตร่วมกับก้อยอย่างมีความสุขมาได้ถึง เจ็ดปี  ก่อนที่  เวลาแห่งการชดใช้กรรมของผมมันจะเดินทางมาถึงอีกครั้ง   ผลกรรมจากการที่ผมเคยทำให้พ่อแม่และคนที่รักผมแต่ละคนเสียใจจากการที่ผมเคยติดยาบ้า  มันได้เริ่มตามสนองผมจนได้   ถึงเวลาของการมองเห็นอีกด้านหนึ่งของเหรียญ  หลังจากที่ผมได้รับความสุขอย่างอิ่มเอมจากการเลิกยาบ้า  เมื่อมันถึงเวลาอันสมควร  ผมก็ต้องรับผลกรรมจากมันด้วยเช่นกัน.........  เรือรักของผมกับก้อยต้องมาอับปางลงในปีที่เจ็ดนี้เอง  ด้วยเหตุผลอันใด  ทุกวันนี้  ผมก็ยังไม่รู้เหตุผล  ว่ามันเกิดจากอะไร  เช่นเดียวกับที่ซีม่าก็คงไม่เข้าใจ  ว่าอยู่ดีดีทำไมผมถึงขอเลิก  ผมต้องกลับมาอยู่คนเดียว  อย่างโดดเดี่ยว เดียวดายอีกครั้ง   เหตุการณ์มันเหมือนกับจะเข้ารอยเดิม    ผมเสียใจมากจากการที่ก้อยขอเลิก  ทำให้ผมมองโลกในแง่ร้าย  และเริ่มทำร้ายตัวเองอีกเป็นครั้งที่สอง   บาดแผลครั้งนี้หนักหนากว่าที่ผมเคยทำให้ซีม่าเสียใจยิ่งนัก   ผมพยามฆ่าตัวตาย  พยามทำร้ายตัวเอง  และเริ่มหันหน้ากลับเข้ามาสู่วงจรชีวิตเดิมๆ   ผมกลับมาสูบบุหรี่อีกครั้ง  ทุกวันผมจะกินแต่เหล้า  แต่เบียร์   เมาไม่เป็นผู้เป็นคน  ทุกอย่างดูจะเหมือนจะเบนเข็มเข้าสู่รอยเดิม  และคงจะเป็นเหมือนตอนก่อนๆที่ผมเคยเขียนให้อ่านไป  .......ยอมรับครับ   ว่ามันอาจจะคล้ายอย่างนั้น  ทุกอย่างกลับมาเป็นอีหรอบเดิม  ผมต้องกลับมาเริ่มต้นชีวิตใหม่อยู่คนเดียว  โดยไม่เหลืออะไรเลย  ผมต้องอยู่กับความเหงาและมีความเดียวดายเป็นเพื่อน  ผมกลายเป็นไอ้ขี้เมา   วันๆ  เอาแต่กินเหล้ากินเบียร์  แต่ถึงจะอย่างไร  ก็ยังมีสิ่งหนึ่งที่มันยังคงเหมือนเดิมไม่เคยเปลี่ยน   ต่อให้ผมจะเสียใจอะไรแค่ใหน  หรือจะเมาหยำเปสักเพียงใด   แต่สิ่งหนึ่ง  ที่ผมไม่หวนกลับไปทำเหมือนอย่างเดิมอีกเลยก็คือ.........  ผมไม่เคยคิดที่จะหันกลับมาเสพยาบ้าอีกเลย ให้ตายเถอะ  ถึงแม้ว่า  น้องที่มันเคยเสพ  มันจะเอาของมากองต่อหน้าผม  แต่มันก็ไม่ได้ทำให้ผมมีความต้องการอะไรเกิดขึ้นเลย  มันกลายเป็นขยะในสายตาผมไปแล้ว  มันไม่มีค่าอะไรเลยสักนิดเดียว ผมไม่แตะต้องมันเลยแม้แต่น้อย   บาดแผลจากยาบ้า  มันยังกลายเป็นรอยแผลเป็นที่อยู่ในใจผมทุกวันนี้    ผมเชื่อว่า  ถึงแม้  ทุกวันนี้  ผมจะไม่เหลืออะไรเลยก็ตาม  แต่อย่างน้อย  ผมก็ยังเหลือชีวิต  ที่มันยังสามารถจะไปทำอะไรอย่างอื่นได้อีกมากมาย  ผมคงไม่ทำลายชีวิตนี้ด้วยการกลับไปเสพยาบ้าอีกครั้งอย่างแน่นอน ถึงใครเค้าจะมองว่าผมมันไม่มีดีอะไร  แต่อย่างน้อย  ผมก็ดีใจ  ว่าคนเลวๆอย่างผมมันก็มีดีอยู่บ้างที่มันอยู่ได้โดยไม่ติดยา เชื่อเถอะ  ถึงแม้  ชีวิตในปัจจุบันนี้  ของผม  มันจะไม่ได้สวยงามนัก  แต่ผมเชื่อว่าสักวัน  เมื่อถึงเวลาของการพลิกเหรียญกลับอีกด้าน  เมื่อผลกรรมจากการที่ผมเคยเสพยาบ้าเริ่มเบาบางลงไป   ชีวิต  ผมจะได้มองเห็นฟ้าที่สวยงดงามอีกครั้ง  ผมเชื่อ  และผมก็จะอดทน และเฝ้ารอให้วันนั้นมันมาถึงในอีกไม่ช้า................
                ..............ปัจจุบัน   ผมยังคงเล่นดนตรี  แม้เงินที่ได้มันจะไม่ได้มากมายเหมือนก่อน  แต่มันก็ยังพอต่อชีวิตให้ผมหายใจได้ไปแบบวันต่อวัน   เลิกงาน  ถ้ารู้สึกเหงาๆ  ก็หาเหล้ากิน  สนุกสนานเฮฮากับเพื่อนบ้าง  ถึงแม้ความสุขที่ได้  มันจะไม่เท่ากับตอนที่ผมมีครอบครัวอยู่กับก้อยก็เถอะ  แต่มันก็ช่วยให้ผมพอทุเลาอาการคิดถึงก้อยไปได้บ้าง ผมได้พบเพื่อนใหม่  ที่เป็นเพื่อนดีดี  อีกหลายคน เบล  แจน พี่แฟร๊งค์   ติ๊ก อุ้ม  ฯลฯ  และอีกหลายคนที่คอยช่วยเหลือชักจูงผมไปในทางที่ดี   ไม่แค่นั้น  ผมยังได้มีโอกาสพบผู้หญิงดีดีอีกหลายคนที่เห็นคุณค่าของผม  เล็ก เป้ แพท...  แต่ความที่ผมเจ็บมาไม่ใช่น้อยจากเรื่องความรัก  ทำให้ผมรู้ตัวดีว่าผมคงยังไม่ดีพอสำหรับใคร  ทำให้ผู้หญิงแต่ละคนที่ผ่านเข้ามา  แล้วเค้าก็ผ่านออกไป  ไม่มีใครที่เค้าจะอดทนอยู่กับผู้ชายที่เย็นชาและไม่มีหัวจิตหัวใจอย่างผมได้  ชีวิตผมจึงต้องอยู่เพียงคนเดียวตามลำพัง......  ผมใช้เวลาในการปรับตัวให้กลับมาอยู่คนเดียวอยู่นานเหมือนกัน  กว่าจะรู้สึกตัวว่า  ตอนนี้  ผมไม่มีคนให้นอนกอดอีกแล้วนะ  ผมไม่เหลือใครอีกแล้วนะ  ก็กินเวลาเป็นปี  กว่าจะผ่านพ้นความเจ็บปวดมาได้มันก็แทบแย่   โชคดี  ที่ความเจ็บปวดจากการติดยาที่ผ่านมา  มันเจ็บปวดกว่านี้หลายเท่านัก  มันจึงทำให้ผมรู้สึกอดทนกับความเจ็บปวดได้ดีขึ้น....
              ..............เพื่อนฝูงที่เคยติดยามาด้วยกันกับผม   น่าชื่นใจ  ที่ตอนนี้  ทุกคนหันหลังให้กับยาบ้าอย่างเด็ดขาด   คุณโย่ง  เลิกยาบ้าได้สำเร็จในเวลาไล่เลี่ยกันกับผม   และกลับไปเรียนต่อจนจบปริญญา  และได้ทำงานเป็นอาจารย์สอนดนตรีที่สถาบันมีชื่อแห่งหนึ่ง  รวมทั้งเล่นดนตรีไปด้วย พร้อมทั้งได้พบรักใหม่  กับคนที่ทำงานเดียวกัน.....   ครรชิตกลับมาจากต่างจังหวัด  และกลับมาเล่นดนตรีกับวงเพื่อชีวิตที่ตั้งใหม่  โดยมีครรชิตเป็นแกนหลักของวง  ครรชิตออกรถเก๋ง  พร้อมทั้งมีแฟนหน้าตาสวยน่ารักทีเดียวเชียวล่ะ  และแน่นอน  ครรชิตไม่หวนกลับมาเล่นยาบ้าอีกเลย   เราทั้งสามคน  จากแต่ก่อน  ที่โทรมเหมือนกับผี   ตอนนี้  น้ำหนักแข่งกันขึ้น  จนอ้วนกลมกันไปหมดทุกคน  หุ่นเริ่มจะมีราศีของอาเสี่ยขึ้นมาเรื่อยๆ....ไอ้แมนไปเล่นดนตรีอยู่กับอีกหลายวง ไม่รู้ว่ามันเป็นอย่างไรบ้าง  แต่หนสุดท้ายที่เจอกัน  มันขับรถฮอนด้าแจ๊ส ป้ายแดงมาด้วย  (  บ๊ะ ไอ้นี่นี่ ไม่ธรรมดา  )  ซีม่าได้แฟนเป็นชาวต่างประเทศและแต่งงานกันในอีกไม่กี่ปีต่อมา  มีลูกแล้วด้วย  น่าร๊ากมากๆๆๆ.....  เรากลายเป็นเพื่อนและพี่น้องที่ดีถามไถ่ทุกข์สุขซึ่งกันและกันเสมอจวบจนทุกวันนี้..          ....  คุณเป้กับบอมเลิกรากันไปหลังจากที่ออกไปจากห้องผมได้ไม่นาน  คุณเป้ได้ไปแต่งงานกับสามีชาวต่างประเทศ    แต่น่าเสียดาย  ที่ทางออกของบอมไม่มี  บอมพลาดโดนตำรวจจับหลังจากที่ยังยุ่งเกี่ยวกับยาบ้า  ไปติดคุกอยู่หลายปี  ก่อนที่จะออกมา  ตั้งหน้าตั้งตาทำงานสุจริต  หลังจากนั้นไม่นาน  ชีวิตของบอมก็ค่อยดีขึ้นเป็นลำดับ  มีลูกมีเมีย มีครอบครัวที่อบอุ่น  .........ต้นไปเป็นทหารอยู่พักหนึ่ง  ก่อนที่จะปลดประจำการออกมาด้วยรูปร่างอ้วนท้วน  และได้ไปทำงานเป็นหัวหน้าแผนกที่โรงงานแห่งหนึ่ง    ไม่มีเรื่องยาบ้าเข้ามาเกี่ยวข้องกับต้นอีก  นอกจากการถองยาดองเป็นหลักอย่างเดียว     .............หมูกับผมขาดการติดต่อกันไปพักใหญ่   ก่อนที่จะได้ข่าวหมูอีกที  ว่าขับ       วินมอเตอร์ไซค์อยู่แถวบ้าน  พร้อมทั้งอยู่กับเมียคนใหม่อีกต่างหาก.........ส่วนพี่ทิม   และไอ้เต้ย  จากการที่ผมเลิกข้องแวะกับยาเสพติด  ทำให้ผมไม่ได้เข้าไปพบกับพวกเค้าอีกเลย  จึงไม่รู้ความเป็นไป.....แต่ได้ข่าวแว่วๆว่าเค้าโดนตำรวจจับและต้องไปเข้าบำบัดอยู่หลายครั้ง.......
comment103:.............หลายสิ่งหลายอย่างได้ผ่านเข้ามา  แล้วก็ผ่านพ้นไป    วันเวลาได้หมุนพัดพาให้ผม คุณโย่ง  และครรชิต  ได้กลับมาพบกันอีกครั้ง  แต่สถานะการณ์ในการพบกันของพวกเราในครั้งนี้   ต่างจากเมื่อก่อน  ที่ต้องมาซ่องสุ่มอยู่ในที่ลับตาคนแล้วอยู่อย่างหลบๆซ่อนๆ   อยู่กันอย่างสภาพดูไม่ได้ หน้าดำคร่ำเครียดอยู่กับควันสีขุ่น  แต่ครั้งนี้  เราพบกันที่ร้านอาหารมีชื่อ  อาหารหรูหรากับแกล้มและเหล้า  ถูกสั่งมาเต็มโต๊ะ  ครรชิตขับรถเก๋งสปอร์ตมากับแฟนสาวสวย   คุณโย่งเดินทางมากับลูกศิษย์ 2 - 3คน..... เรากินเหล้ากันอยู่ท่ามกลางผู้คนมากมาย  โดยไม่ต้องกลัวสายตาของใครอีกแล้ว  และเมื่อได้คุยกัน  ทุกคนต่างพูดกันเป็นเสียงเดียว   ว่าที่ผ่านมา  เราเหมือนกับตกนรก  เราต่างพากันเดินทางผิด  ต่างคนต่างเล่าถึงประสบการณ์ที่แต่ละคนได้พบเจอกันมาให้ฟัง   ซึ่งเมื่อเราเอามาคุยกันในวันนี้  มันก็กลายเป็นเหมือนเรื่องตลก  แต่ในวันนั้น  ทุกคนต่างรู้ดีแก่ใจว่า   มันไม่ตลกเลย  กว่าเราจะเอาชีวิตรอดออกจากมันมาได้   ณ บัดนี้   สิ่งที่เรารู้เหมือนๆกัน   ก็คือ   ยาบ้ามันไม่ใช่ยาวิเศษ   แต่มันเป็นเหมือนกับกล่องดำของแพนโดร่า  ที่เมื่อใครไปเปิดมันเข้า   ก็จะประสบแต่โชคร้ายต่างๆนาๆ......   ยาบ้ามันก็ไม่ต่างกัน  ใครก็ตาม  ที่หลงมาข้องเกี่ยวกับมัน  ไม่มีใครที่ชีวิตจะได้ดี  มันเป็นเหมือนของต้องคำสาป  ที่จะทำให้คนที่หาญกล้าไปยุ่งเกี่ยวกับมันล้วนมีอันเป็นไป  ถึงแม้ บางครั้ง  อาจจะมีใครเถียงว่าไม่จริงหรอก   ก็ชั้นนี่ใง  ที่ร่ำรวยมาจากการค้ายาบ้า   ชั้นนี่ใง  ที่เก่งขึ้นมาเพราะยาบ้า   หารู้ไม่  ว่านั่น  มันเป็นแค่เหยื่อล่อที่ทำให้เราหลงตายใจ   แล้วเมื่อใดก็ตามที่เราตกเป็นทาสมัน   เมื่อนั้น  เราก็จะได้รู้ว่า  นรกที่แท้จริงเป็นอย่างไร......   พวกเรายังโชคดีที่สามารถหลุดรอดจากนรกแห่งนั้นมาได้   แต่ก็มีไม่กี่คนหรอก  ที่จะสามารถกลับมายืนอยู่บนเส้นทางชีวิตได้อย่างงามสง่าอีกครั้ง    .......ผมยังคงต้องกินยาของโรงพยาบาลศรีธัญญาเพื่อรักษาอาการของโรค...พานิค...  ซึ่งเป็นโรคที่เกิดจากการเสพยาบ้าเพื่อระงับประสาท และยังคงเข้าออกโรงพยาบาลเป็นว่าเล่น   เมื่อเวลาอาการมันกำเริบ ตราบมาจนถึงทุกวันนี้   คุณโย่งและครรชิต  ต่างก็สูญเสียอะไรไปไม่น้อย  ทั้งศักดิ์ศรี  และความเป็นคน  รวมทั้งความมั่นใจ   ซึ่งกว่าจะเรียกมันคืนกลับมาได้  ก็เลือดตาแทบกระเด็น จนหลายครั้งที่พวกเราเกือบจะถอดใจ เพราะมันยากมาก ในการที่จะทำให้ใครเค้ากลับมาเชื่อมั่นในตัวเรา  เราทั้งท้อ  เราทั้งสิ้นหวัง  กว่าที่จะกลับมาเป็นคนเหมือนอย่างวันนี้  เราจำไม่ได้ว่า เราเสียน้ำตากันไปเท่าใหร่   ไม่มีใครเลยที่ไม่สูญเสีย  แต่ถึงจะเจ็บปวดสักแค่ใหนก็ตามแต่  เราก็ยังคงมีชีวิตอยู่  ตราบใดที่เรายังมีลมหายใจ   เราก็มีหน้าที่ที่ต้องเดินต่อ  ถึงแม้เราจะเคยเสียหลัก  แต่เราก็สามารถตั้งหลักได้เสมอ  หากเรายังไม่ตาย  ไม่มีใครหรอกที่ในชีวิตนี้ไม่เคยผิดพลาด   ขึ้นอยู่กับว่า.....เราจะเรียนรู้ความผิดพลาดนั้นได้มากน้อยแค่ใหน.....และกล้าพอที่จะลุกขึ้นสู้กับมันหรือเปล่า.....ก็เท่านั้นเอง......  แต่สิ่งหนึ่งที่ผมและเพื่อนๆ  มั่นใจ.....  ถึงเราจะเคยทำผิดพลาดอย่างไรก็ตามแต่   เรา  จะไม่ยอมให้สิ่งๆนั้น  หวนกลับมาเป็นบูมเมอแรงที่ทำร้ายเราได้อีก   เราจะไม่มีวันกลับไปติดยาบ้าอีกแน่นอน เราแน่ใจ....ร้อย.....ไม่สิ.....เอาพันเปอร์เซ็นต์เลยดีกว่า.............สัญญาจากลูกผู้ชายเลย.................................................................................................

                            ................จบแล้ว ....(....หา.....ว่าใงนะ  บทจะจบก็จบเอาดื้อๆเลยเหรอ.... ทีเวลาอยากให้จบไม่ยอมจบ....)   เอาน่า....บอกว่าจบก็จบเหอะน่า.........ยัง..ยังงงอีก.....จบแล้วจริงๆครับ........   ตบมือหน่อยเร๊ว......  เฮ้ๆๆๆๆ    ...ฮิ้ว......ย๊าฮู้  ฟู่ว....กว่าจะจบได้..... เป็นยังใงกันบ้างครับ   ยาบ้าของผม   รสชาติเป็นอย่างไรกันบ้างเอ่ย   มันอร่อยเหมือนที่คุณคิดหรือตั้งความหวังเอาไว้หรือเปล่า   หรือว่ารสชาติมันห่วยแตกไม่ได้เรื่องเอาเสียเลย  สุดแท้แต่คุณจะตัดสินใจกันเถอะครับ    คราวนี้  ใครอยากจะไปลองเสพดูกันเอง   หรืออยากพิสูจน์อะไร  มันก็แล้วแต่คุณๆ  จะเลือกกันเองแล้วกันนะ    โตๆกันแล้วนี่เนอะ   มีสมองกันหมดแล้ว  ชีวิตของคุณเองนี่หว่า   ถ้าชีวิตนี้มันบัดซบนัก  อยากจะไปหาที่ตาย  อันนี้ก็ไม่ว่ากันนะ.........แต่ถ้าเกิดอะไรขึ้นมา  ก็อย่ามาโทษผมก็แล้วกัน   (......เออ.......ว่าแต่   ถ้าใครไปลองเสพ  แล้วโชคดีได้ไปเจอกับไอ้ด๊อกฯ  ฝากบอกมันด้วยว่าผมคิดถึง......   เร็วๆนี้  จะเผาพริกเผาเกลือส่งไปให้.....ให้มันรอรับแล้วกัน......)............
  ...............ผมไม่รู้ว่า  คุณจะได้อะไรกันบ้างจากหนังสือเล่มนี้นะ.....   บางคนอาจจะไม่ได้อะไรเลย  ไร้สาระว่ะ...เมคว่ะ...หรือไม่ก็อาจจะคิดว่าผมเรียกร้องความสนใจ   หรือบางคนอาจจะได้ตระหนักถึงมหันตภัยของมันบ้าง  ไม่มากก็น้อย.......อันนี้ไม่ว่ากัน  แล้วแต่คุณจะคิดกันเถอะ   ..... แต่สิ่งหนึ่งที่ผมหวังเอาไว้   ผมหวังว่าคนที่ได้อ่านหนังสือเล่มนี้   จะได้รู้จักถึงทุกมุมของยาบ้า โดยที่ไม่ต้องเข้าไปสัมผัสกับมันด้วยตัวคุณเอง  ผมหวังให้คุณ    ได้เห็นถึงปัญหาและเข้าใจมันอย่างลึกซึ้ง  เพื่อเราจะได้ร่วมกันคิดหาวิธีแก้ใขและรับมือกับมัน  และสิ่งที่สำคัญอีกอย่างคือ  ผมอยากให้คุณเปิดใจ   มองดูมุมมองที่คุณไม่เคยเห็น  รับฟังถึงเรื่องที่คุณไม่เคยได้ยิน  มองอย่างคนกลาง  ไม่มองอย่างยึดเอาทฤษฎีเป็นใหญ่  และไม่ปฏิบัติกับคนที่ติดยาโดยเอาตัวและความคิดของคุณซึ่งเป็นคนดีเป็นที่ตั้ง   สิ่งที่ผมเล่าในหนังสือ  ทุกเรื่องเป็นเรื่องที่เกิดขึ้นจริง  เหตุการณ์จริง    บุคคลจริง......(  เพียงแต่ชื่อของทุกคนในเรื่อง  ผมขออนุญาติใช้นามสมมุติก็แล้วกันนะ   เพราะว่าเรื่องบางเรื่อง  ในความรู้สึกของเค้า  มันอาจจะไม่ได้สวยงามซักเท่าใหร่  ผมขอไม่ทำลายความรู้สึกของเค้าเหล่านั้นก็แล้วกัน  ไม่ว่ากันนะ.......อ้อ...อีกอย่างนึง......มีที่มันไม่เป็นจริงเลยก็คือเรื่องราวที่ผมได้รับรู้ในหัว  เสียงของคนดังทั้งหลาย  เสียงของพ่อแม่และเพื่อนพ้อง ที่เข้ามาปั่นหัวผม  สร้างเรื่องราวต่างๆมากมาย..... เหล่านี้  มันเป็นเพียงอาการประสาทหลอนจากยาบ้าที่มันเกิดขึ้นกับผมจริง   แต่มันไม่ได้เป็นเรื่องจริง....งงมั๊ย....ประมาณว่ามันเป็นแค่โลกในความฝัน  ที่เกิดขึ้นในขณะที่ผมอยู่ในโลกแห่งความจริงใงล่ะ.....คือพูดง่ายๆ  ประมาณว่าคนดังที่ผมเอ่ยอ้างชื่อพวกเค้าในเรื่องนี้ขึ้นมาน่ะ  ผมไม่เคยรู้จักเค้าเป็นการส่วนตัวหรอก  เพียงแต่ผมอาจจะรู้สึกนิยมชมชอบเค้าเหล่านั้นอยู่ในใจ  เมื่อเวลาดีด  เสียงที่ผมได้ยินจึงฟังดูเหมือนเสียงของเค้าน่ะ  ผมจึงคิดว่าเป็นเค้า   แต่จริงๆแล้วมันไม่ใช่พวกเค้าอ่ะ..เข้าใจนะ.....  )........ไม่มีสตั้นท์  ไม่มีเชือก  ไม่มีสลิง...........  ไม่อยากคิดเลย   ว่ามันจะน่ากลัวขนาดใหนนะ  ถ้ามันเกิดขึ้นกับลูกหลานของคุณ  เรื่องของผม  มันพอจะเป็นอุทาหรณ์ให้เค้าเหล่านั้นได้มั๊ยนะ.....  ผมเชื่อว่า  ทุกวันนี้  ยังมีคนอีกมากมาย  ที่ยังหลงงมงายตกเป็นทาสของมัน   แต่ผมก็เชื่อว่าเค้าเหล่านั้นจะสามารถกลับตัวเป็นคนดีได้   หากยังมีคนรัก  คนเข้าใจ  และให้โอกาสเค้าบ้าง  .......อย่าไปจงเกลียดจงชังเค้านักเลยครับ   เราต่างก็มีผิดชอบชั่วดีด้วยกันทั้งนั้นแหละน่า....นะ.....โยมนะ.....  (......อ้าว....เผลออินไปซะแล้ว  นึกว่ากำลังเทศน์ธรรมะอยู่.......โทษที.........) และต้องกราบขออภัย  หากคำพูดคำจาต่างๆที่ผมได้เล่า   อาจจะแฝงไปด้วยคำไม่สุภาพบ้าง  แต่เนื่องจากอยากให้ท่านได้รับรู้ถึงอรรถรสของหนังสืออย่างเต็มที่   ก็เลยขออนุญาติใช้ถ้อยคำที่ไม่เหมาะสมบ้าง  ไม่ได้มีเจตนาที่จะทำลายวงการวรรณกรรมเลยนะ.......  (   แต่ถ้าอันใหน มันแรงเกินไป  ก็ขออภัยด้วยแล้วกันนะครับ....แฮ่ะๆๆ.....)
               ............ท้ายสุดนี้   ผมขอขอบคุณสำนักพิมพ์ใหนก็ได้  ที่กล้าตีพิมพ์หนังสือเล่มนี้ ....(   ฮือๆๆๆ.....ขอบคุณจริงๆครับพี่.....)  ขอบคุณที่ร่วมจำหน่ายยาบ้าชนิดใช้แบบอ่านไว้บนแผงหนังสือ....(  ถ้าตำรวจจับก็....ตัวใครตัวมันแล้วกันนะ....โกยเถอะโยม.....)   ขอบคุณที่ช่วยบอกชาวโลกให้รู้  ว่าคนที่โดดตึก  เค้าโดดเพราะอะไร.........ขอบคุณผองเพื่อนทุกคนที่เอ่ยถึงในหนังสือเล่มนี้   ขอบคุณน้ำยาบ้วนปากแล็คตาซิด   ใช้แล้วปากห๊อม......  หอม.....  (   .....เฮ้ย.....เดี๋ยว......แน่ใจนะว่าเค้าใช้บ้วนปาก....!!??.....  ) ขอบคุณเทคโนโลยี  ที่ยังไม่สามารถลอกเลียนหรือก๊อปปี๊หนังสือมาจำหน่ายเป็นแบบ MP3ได้.....  (  เล่มนี้  ผมกะว่ายอดขายพอๆกับแฮรี่ พ๊อตเตอร์ ของ เจ. เค. โรวลิ่งเลยเชียวนะ  อย่ามาก๊อปฯเค้าล่ะ.....)  และที่สำคัญ  จะขาดเสียมิได้   ขอบคุณทุกท่านที่ซื้อหนังสือเล่มนี้อ่าน  ขอบคุณมากครับ  ขอบคุณจริงๆ......    เอาล่ะ   จากนี้   ผมก็คงต้องไปตามล่าฝันอย่างสุดท้ายของผมต่อ   เชื่อเถอะ   อีกไม่นาน  ผมจะกลับมาพบกับคุณอีกแน่    ใกล้แล้วล่ะ   อีกนิดเดียว  ไม่เกินสามสิบปีรับรองได้ฟังเพลงของผมแน่  ถึงในมิวสิค  ผมอาจจะต้องตะบันน้ำหมากแร็พเพลงก็เหอะ  ยังใงผมก็จะทำให้ได้..คอยฟังนะ   คอยฟัง.........ว๊า...พอจะจบแล้ว  ใจหายยังใงก็ไม่รู้เนอะ.....   เอาเถอะ   ยังใงก็ฝากดูแลตัวเอง  และคนที่คุณรักให้มากนะครับ  รักกันให้มาก  โกรธกันให้น้อย  ทะเลาะกันบ้างพอหอมปากหอมคอไว้หน่อยก็ดี เดี๋ยวชีวิตจะมีความสุขมากไป  แต่ยังใงก็อย่าถึงขั้นลงไม้ลงมือกันล่ะ......  ไปแล้วนะ  แล้วเจอกันใหม่นะครับ.....(   เอ....ดากานดา  ฉันจะจบจดหมายยังไงดีนะ  ที่มันจะไม่ทำให้เศร้าและเชยจนเกินไป   รักและคิดถึงเสมอดีมั๊ยนะ.......อาห์   เอางั้นและกัน   รักและคิดถึงแกเสมอว่ะ........จาก.....ใข่ดัน..น้องใข่ย้อย  จากหนังเรื่อง เพื่อนสนิทไง.....).......................                 
                                                                                   ..... สวัสดีครับ.........
                                          ........................อยากเห็นสายรุ้ง....รุ่งอยู่บนฟ้า..........
                                                           ...............the Mod series...........
                                                                         
                                                                      ......พฤศจิกายน  2549......
comment104:....จบแล้วครับ  ขอบคุณที่ติดตามกันมาโดยตลอดนะครับ  โดยเฉพาะคุณกะฑา   ติดตามอย่างเหนียวแน่นจริงๆ   ขอบคุณมากๆครับ หากมีเรื่องใหม่อะไร  มีอะไรน่าสนใจ  จะนำมาเล่าให้ฟังอีกนะครับ  ตอนนี้  ขอไปตามฝันอย่างสุดท้ายแล้วครับ  ปีหน้า 2559  อัลบั้มเพลงของผม คงเสร็จเสียที  หากมีโอกาส  ติตตามฟังผลงานได้ทางยูทูปนะครับ  จะมีแชลแนลช่องของทางค่ายเพลง เร็วๆนี้   ส่วนแชนแนลของผมเอง  ชื่อ The Mod series Vevo   เร็วๆนี้คงได้อัพผลงานเพลงซิงเกิ้ลแรกให้ได้ติชม        
           ........ท้ายสุดนี้  เนื่องในโอกาสปีใหม่ที่จะมาถึง   หากขอพรได้  ขอให้ทุกท่านมีความสุขสมหวังในทุกประการ  กินอะไรก็อร่อย  นอนก็หลับฝันดี  ไปเที่ยวที่ใหนก็ขอให้สนุก  แฟนรักแฟนหลง  สุขภาพแข็งแรง  ตลอดปีตลอดไปนะครับ  merry ' x mas and happy new year ล่วงหน้าด้วยนะครับ    ขอบคุณทุกท่านจากใจจริงๆครับ   
                              ..............แล้วพบกันใหม่..............

                                            สวัสดีครับ
                                     The Mod series
                                      25/12/2558
comment104-1:
comment104-2:ขอบคุณที่แวะมาเยี่ยมเยียนเช่นกันนะคับผม  ขอบคุณมากๆครับ  มีเรื่องราวอะไรแปลก สนุกๆจะนำมาเล่าให้ฟังอีกนะคับ  ขอบคุณอีกครั้งครับ  สวัสดีปีใหม่ด้วยนะคับผม  แล้วเจอกันใหม่ครับ...
comment105:เล่มนี้ใช้เวลาอ่านนานที่สุดในชีวิตเลยครับคุณเล็ก
20 กว่าวัน ถึงอ่านจบ....
อ่านสนุก น่าติดตาม และได้ข้อคิดหลายอย่างเลยครับ

ยังไงก็อย่าลืมกลับมาลงเรื่องต่างๆให้ได้อ่านกันอีกนะครับ
comment105-1:.....  ขอบคุณคุณกะฑาด้วยนะคับ ที่คอยติดตามเสมอมา    หากมีโอกาสได้พบเรื่องราวใหม่ๆอะไรอีกจะนำมาเล่าให้ฟังกันอีกนะคับ   เอ่อ..  แต่ต้องขอแก้ข่าวนิดนึง นะคับ  ผมชื่อมดนะคับ  55555  ไม่ได้ชื่อเล็กคับผม  อาจจะมีอะไรคลาดเคลื่อนนิดหน่อย ทำให้เข้าใจผิดไปบ้าง 5555   สำหรับปีหน้า  คงได้ฟังผลงานเพลงของผม กันมั่งแล้วคับ  หากยังจำกันได้  ฝากติดตามติชมกันด้วยนะคับ.....  ขอบคุณอีกครั้ง และสวัสดีปีใหม่ด้วยนะคับ  ขอบคุณมากคับ....
comment106:สนุกมาก อ่านแล้วติดหนึบราวกับนักเขียนมืออาชีพ ขนาดกินข้าวยังแอบเอาขึ้นมาอ่านเลย ขอบคุณคุณมดที่เขียนเรื่องราวดึๆมาให้เสพกันครับ
comment106-1:.....ขอบคุณมากครับ  ต้องขออภัยในความยาวของเรื่องด้วยนะคับ  เป็นอีกหนี่งกำลังใจดีดีมากๆครับ  หากมีโอกาสพบเจอเรื่องอะไรที่น่าสนใจ จะนำมาเล่าสู่กันฟังอีกนะคับ  ช่วงนี้  ขอตัวไปทำฝันอย่างสุดท้ายก่อนนะคับ  ปีหน้านี้หากมีโอกาสคงได้พบเจอกันทางยูทูปนะคับ   ขอบคุณสำหรับคำแนะนำติชมอีกครั้งนะครับ  ขอบคุณมากครับ...
comment107:......นี่เป็นเดโม่เพลงเก่าเพลงนึงของผม  ไม่แน่ใจว่าจะได้ทำเพลงนี้ในอัลบั้มหรือเปล่า   แต่ผมเขียนแล้วชอบมันเป็นการส่วนตัว  เลยขออนุญาติ นำมาลงให้ฟังเรียกน้ำย่อยซักนิดนึงนะคับ  ...ชื่อเพลง   " รสชาติน้ำตา " ครับ เพราะไม่เพราะยังไงต้องขออภัยด้วยนะครับ .....แล้วปีหน้า  หวังว่าเราคงได้พบกันอีกนะครับ  ขอบคุณมากๆๆๆๆ  คับผม  ขอบคุณจริงๆ 
            ......สวัสดีปีใหม่ 2559  ทุกท่านนะคับ ......
     
           The Mod Series
               30/12/58
https://www.youtube.com/watch?v=rth8WMYpUQ8
