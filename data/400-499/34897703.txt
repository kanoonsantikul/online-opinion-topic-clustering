title:"ตกเขียว" ตราบาปของสังคมไทย ?!?
comment:"ตกเขียว" ตราบาปสังคมไทย?!?
อรรถาธิบายที่มาของบทความนี้
"บ่เหลือไผซ้ากคน ตายเป๋นเบือ ตายโม้ดแล้วลูก...น้องจำได้ก่อ 
ปี้จั๋นคนงาม ๆ นั่นน่ะ รายแรกเลยหนาตี้ล่องใต้มาหาเงิน นั่นก็ต๋ายไปเป๋นสิบปีล่ะ ตายย้อนเอดส์นั่นก่ะ... 
ปี้บัวตองลูกลุงจายก็ต๋าย แต่คนนี้แขวนคอตาย 
หาเงินได้เต๊าใดป้อแม่ก็ผลาญหมดบ่เหลือ อ่ออ๊อย...เป๋นดีเอ็นดูขนาด" อี่แม่ของปี้มิ้วยืนยันและเล่าอีกยาววววววว....

ก่อนอื่นต้องขออนุญาตบอกที่มาที่ไปของบทความนี้อีกสักหน่อย
เรื่องของเรื่องคือมีน้องนักศึกษากลุ่มหนึ่งได้รับมอบหมายให้ทำบทความเกี่ยวกับ "ตกเขียว"
เพื่อไปตีพิมพ์ในวารสารของสถาบันการศึกษาและแจกจ่ายแก่ผู้สนใจทั่วไป

เมื่อน้องลงพื้นที่ ปรากฎว่าส่วนใหญ่คนในพื้นที่ไม่เต็มใจจะพูดถึงเรื่องนี้เท่าใดนัก
น้อง ๆ จึงมีข้อมูลน้อยเต็มที ก็เลยติดต่อมาที่อิฉัน ซึ่งน้องก็ไม่หวังหรอกว่าอี่ปี้มิ้ว จะรู้เรื่องราวเยอะแยะมากมาย
ซึ่งอี่ปี้ก็คงฮู้เต๊าตี้ฮู้น่ะเจ้า อาจจะดูเหมือนรู้เยอะ 
แต่ที่จริงอิฉันก็แค่เป็นพยานร่วมเหตุการณ์ที่ยังมีชีวิตอยู่ 
ก็นับเป็นโชคดีที่เป็นคนช่างจดจำ 
และโชคดีมาก ๆ ที่คุณนายแม่คือต้นแบบการให้ความสนใจเรื่องราวรอบตัว 
ก็เพื่อปรับใช้กับชีวิตซึ่งอาจต้องเจอเรื่องไม่คาดฝัน ความเปลี่ยนแปลงอาจพาเราเข้าสู่จุดพลิกผันทั้งชีวิต
ดังนั้นจำเป็นอยู่มากที่เราจะคิดพิจารณาเรื่องที่ผ่านเข้ามาในชีวิต โดยมีสติเป็นที่ตั้งมั่นสำคัญ

ที่น้อง ๆ ไม่ได้ข้อมูลจากคนในพื้นที่ อิฉันสันนิษฐานว่า
1. คนที่เคยมีบทบาทในวงจรอุบาศว์ หากยังมีชีวิตอยู่ก็เปลี่ยนไปทำอย่างอื่น 
...ตกเขียวเด็กหญิง...มันคือตราบาป การรื้อฟื้นเท่ากับย้ำคิดบาปผิด พวกเขาคงไม่อยากทำ

2. ส่วนใหญ่คนที่เคยอยู่ในเส้นทางบาปเหล่านั้น "ตายเกลี้ยง" ไอ้ที่ยังอยู่และได้ดีมีสุขทุกวันนี้เห็นจะไม่มี คุณนายแม่ว่าไว้เช่นนี้

3. คนเห็นเหตุการณ์หรือร่วมในเหตุการณ์บางช่วงบางตอน ไม่ว่าจะได้ยิน ได้ฟัง รับรู้ เห็นมากับตา รู้มากับตัว ได้ยินกับหู ฯลฯ
ไม่มีใครเก็บมาใส่ใจ ไม่มีใครจดจำ เพราะมันก็แค่ชะตากรรมน่ากังขาของคนอื่น! ไม่มีใครสนใจอยากจะพูดถึงค่ะ

4. ผู้หลักผู้ใหญ่ที่รู้และเข้าใจเรื่องนี้ก็โรยราเต็มที จะให้บอกกล่าวเล่าความก็อาจจะไม่สะดวกทั้งสังขารและความจำ

5. คนเต็มใจพูดอาจสื่อสารได้ไม่ดี มีข้อมูลน้อย หรือขาดความเข้าใจในบางส่วน
...............................ฯลฯ...........................

อิฉันพูดเพราะมีคนถาม และค่อนข้างมั่นใจว่า...ฉันคือเด็กหญิงรุ่นสุดท้ายที่ร่วมสมัย "ตกเขียว"
ในยุคที่ศัพท์ "การค้ามนุษย์" ยังไม่แพร่หลาย ชาวบ้านยังไม่รู้จัก!
"ตกเขียว" ทำเป็นล่ำเป็นสัน เป็นที่เปิดเผย เป็นเรื่องธรรมดาในสังคมไทย...
การบังคับเด็กหญิงเป็นสินค้ากามารมณ์ โดยผู้ให้กำเนิดยินดีและเป็นส่วนสำคัญในการณ์นั้น น่าสะพรึง ชวนขวัญหาย 
เพราะคำว่ากตัญญู กดหัวไว้ เด็กหญิงเกือบทุกราย เช็ดน้ำตาป้อย ๆ บอกลาน้องจาย ยิ้มให้อ้ายบ่าว 

"น้องจะหาเงินหื้ออี่ป้ออี่แม่นัก ๆ แล้วน้องจะปิ้กมาอยู่บ้านเฮาเจ้าาาา..."
พวกเธอได้ปิ้กบ้านสมใจ ในสภาพไร้ชีวิต ปราศจากวิญญาณ อยู่เหมือนตายทั้งเป็น
และ...กลายเป็นเถ้าถ่านเกือบหมดแล้ว

*** ฉันใช้ชีวิตอยู่ เพื่ออย่างน้อยก็เป็นการให้เกียรติแด่คนไม่มีโอกาสใช้มัน!

บทความนี้กล่าวถึงการค้าประเวณีที่เกี่ยวข้องกับการค้ามนุษย์นะคะ
โปรดงดเปรียบเทียบกับการเป็นโสเภณีโดยสมัครใจ 
ด่าสังคม ด่ารัฐบาล ด่าความจน ด่าคนซื้อ ด่าพ่อแม่เด็ก ด่าเอเย่น พ่อเล้า แม่เลี้ยง ฯลฯ ด่าใครอะไรยังไงก็ตามใจ
กรุณาอย่าด่าเด็กหญิงที่ถูกขายเป็นสินค้ากามเลยค่ะ

ปล.เดิมทีตั้งใจเล่าในเพจเท่านั้น
แต่คิด ๆ ดูแล้ว เราเขียนบทความก็เพื่อให้ข้อมูลกับน้องนักศึกษา
ดังนั้นเผื่อมีคนอื่นกำลังสนใจเรื่องราวเหล่านี้ ก็หวังว่ากระทู้นี้จะเป็นประโยชน์นะคะ
comment1:
comment1-1:ไวมากอะเตง
เค้ายังไม่ได้บอกใครเลยนะ 55555
comment2:"ตกเขียว"
คำนี้เดิมทีคือการขายข้าวเขียว หมายถึงขายข้าวที่ยังไม่ได้เวลาเก็บเกี่ยว 
และในยุคหนึ่งเมื่อประมาณร่วมสี่สิบปีผ่านมา
"ตกเขียว" ถูกใช้เรียก"การซื้อเด็กหญิงจากบิดามารดา" เพื่อไปขายตัวใน "ซ่อง"

ที่มาที่ไปเป็นอย่างไร
เอเย่นหรือนายหน้าได้ค่าตอบแทนเท่าไหร่
กลวิธีใดที่พวกเขาใช้หลอกล่อครอบครัวเด็ก
เงินสะพัดมากขนาดไหน
ดอกคำใต้ โด่งดังเพียงใด
สาวแม่สาย กับการเป็นนางงามตู้กระจก

สุทธิสาร ย่านนางโลมชื่อกระฉ่อน
นางทางโทรศัพท์ บ้านโคมเขียว
ความเกี่ยวเนื่องในธุรกิจค้าประเวณีจากอดีตสู่ปัจจุบัน

ตกเขียวหมดไปจากเมืองไทยหรือยัง?
คิดอย่างไรถึงขายลูกสาวกิน!
กตัญญู แบบไทย ๆ สร้างสรรค์หรือทำลาย?

ชีวิตบั้นปลายของเอเย่นที่เคยเฟื่องฟู 
บทสรุปของเด็กหญิงที่เป็นเหยื่อความโลภ
สังคมไทยกับการหลงวัตถุ ตั้งแตอดีตกาลยันปัจจุบัน

ฉันจะพยายามเรียบเรียงและถ่ายทอดให้มากที่สุดนะคะ
อ่อ...ต้องกราบขอบพระคุณคุณนายแม่ที่กรุณาให้คำปรึกษาและเล่าเรื่องราวในอดีตค่ะ
comment2-1:ถ้าเป็นผู้หญิงจากทางเหนือหรืออีสาน ส่วนใหญ่จะหวังให้ผู้ชายเลี้ยง

ก็เข้าใจนะว่า มาจากชนบทที่ยากจน แต่ทำไมต้องคิดเรื่องเงินทุกลมหายใจ

บางคนทำงานเป็นหมอนวดจนรวย และมีเสี่ยเลี้ยงสุขสบายแล้ว รวยกว่าคนกรุงเทพทั่วไปเสียอีก ก็ยังไม่เลิกนิสัยหน้าเงิน

จากการ "หนีความจน" กลายมาเป็น "ถูกความโลภครอบงำ"

เห็นมาเยอะแล้ว
comment2-2:"ชนบท" ไม่ได้ยากจนไปซะทั้งหมด บางจังหวัดรวยกว่าคนกทม. เสียอีก
comment2-3:2-1 ดูมีอคติกับผญเหนือกับอีสานจังเลยนะคะ มันก็มีอยู่ทุกภาคแหละค่ะ
comment2-4:คห 2-1 ทำให้เสียอรรถรสสำหรับดิฉันค่ะ คุณมองโลกได้แบบมืดมนมาก ทำไมต้องเหนือ อีสาน ทำไมชนบทต้องจน ทำไมคนกทมต้องรวย เอ้ยย งงค่ะ
comment2-5:2-1. คุณมีทัศนะคติแย่มากนะคะ เราอยู่เหนือสุดเลย แต่เราก็มั่นใจว่าเราทำมาหากินเก่งพอตัว. มีเงินเยอะพอตัว  ไม่จำเป็นต้องทำอะไรแบบที่คุณคิด ที่สำคัญเราว่า การจะเจอคนแบบไหน ก็ต้องอยู่ในสังคมแบบนั้น การที่คุณบอกว่าเจอคนแบบนั้นมาเยอะ แสดงว่าคุณก็คงยืนอยู่ในระดับขั้นที่ไม่ต่างกว่าเท่าไหร่ และคงไม่ต้องเดาว่าคุณอยู่ในสังคมระดับไหน หรือ คบค้าสมาคมกับคนประเภทไหน เพราะคุณได้บอกออกมาหมดแล้ว ทั้งคำพูด และความคิด ไม่มีคนอยู่สูงแต่หัวอยู่ต่ำหรอกค่ะ
comment2-6:
comment2-7:คห.2-1 เกรงว่าสิ่งที่คุณเห็นมาเยอะนั้นคงเยอะไม่พอให้เข้าใจอะไรๆได้ หรือไม่ มุมมองของคุณก็แคบเกินไป
comment2-8:2-1 ทำไมมองโลกแคบจัง
comment2-9:2-1 นี่เอาความคิดง่อยๆของตนมาสรุปอะไร แย่ๆ
comment3:มารอค่ะ 

ปล. เราไม่ได้เห็น log in นี้นานมากแล้วนะคะ
comment4:"ตกเขียว"...
ในบทความนี้หมายถึงการซื้อตัวเด็กหญิงจากผู้ปกครอง
ซื้อไปทำไม...ตอบง่าย ๆ อย่างที่หลายคนรู้ดี 
"ซื้อเด็กหญิงไปทำงานในซ่อง" ก็คือขายตัวจ้ะ...

เมื่อราว ๆ 40 กว่าปีที่แล้ว สาวดอกคำใต้โด่งดังมากกกกก 
เพราะความสวย ขาว จิ้มลิ้ม พริ้มเพรา อรชรอ้อนแอ้น แบบฉบับสาวเหนือพิมพ์นิยม
แค่ความงามก็ชวนลุ่มหลง แต่ที่ทำให้ดังเป็นพลุแตกเพราะ...
บ้านดอกคำใต้ มีสาว"ไปใต้เยอะ" ไปใต้กันเป็นล่ำเป็นสัน ไปใต้จนเป็นแฟชั่น ไปใต้กันจนดังระดับประเทศ!
สมัยนั้น "สาวไปใต้" สำหรับคนเหนือแปลว่าไปขายตัว เป็นสแลงที่รู้กันทั่ว 
ไปใต้ = ไปขายตัว

แล้วไปภาคใต้จริง ๆ ไหม?
ยุคแรก ๆ สาวไปใต้ของคนเมืองไกลสุดก็ กทม.นี่แหละ ไม่เกี่ยวอะไรกับพื้นที่ใต้ประจวบเลยค่ะ
ยุคหลัง ๆ ก็ไปใต้จริง ๆ จุดหมายหลัก ๆคือ หาดใหญ่ สุไหง-โกลก

เพื่อไม่ให้บทความยาวเกินไป อิฉันจะไม่พูดถึงการเริ่มต้นเข้ามาขายตัวยุคแรก ๆ ก่อนจะฮิตตกเขียวนะคะ
ขอพูดเข้าประเด็นเนื้อ ๆ เรื่องการตกเขียวเลยค่ะ

ดอกคำใต้ เป็นต้นแบบของการ ตกเขียว
วิธีการก็คือ จะมีนายหน้าหรือเอเย่นออกสอดส่องตามบ้านเรือนที่มีลูกสาว
เขาจะสืบจนพอรู้ว่าฐานะความเป็นอยู่ของบ้านนั้น ๆ เป็นอย่างไร
จากนั้นก็จะเข้าไปตีสนิท ซึ่งไม่ใช่เรื่องยาก เพราะนายหน้าหรือเอเย่นก็เป็นคนบ้านเดียวกันอยู่ในชุมชนเดียวกันนั่นเอง
วิถีชีวิตในสังคมชนบทเมื่อสี่สิบปีที่แล้วพึ่งพาอาศัยกันมากกว่าสมัยนี้
ดังนั้นคนบ้านเดียวกัน ปรับทุกข์ความอัตคัดขัดสน ความยากจน ตลอดจนเล่าความฝัน เป็นเรื่องธรรมดามาก ๆ

นายหน้าจะถูกเรียกลับหลังเป็นพ่อเล้า แม่เล้า บางรายใจกล้าก็เรียกต่อหน้า
และคนถูกเรียกก็ไม่สะท้านสะเทือนแต่อย่างใด จะเป็นคนเรียกนั่นแหละกระดากปากเสียเอง
นายหน้าเข้าไปทาบทามพูดคุยรับฟังความเดือดเนื้อร้อนใจ 
ส่วนใหญ่ไม่พ้นเรื่องเศรษฐกิจตกสะเก็ด ปากไหม้ไส้ขม ของอยากของชอบไม่เคยได้กินได้ใช้กับเขา
เมื่อพูดจาปรับทุกข์ได้ที่ สบจังหวะก็ชักชวนให้ "ขายลูกสาว"
ยกทั้งแม่น้ำสาย แม่น้ำกก แม่น้ำโขง อ้างถึงกว๊านพะเยา เพื่อให้คนฟังเคลิ้ม...

"บ้านเหนือลูกยายสี อี่น้องสานั่นไงเพิ่งไปเมื่อปีกลายเอง ตอนนี้ปลูกบ้านหลังใหญ่ให้พ่อแม่อยู่แล้ว"
"หนานหล้ากำลังจะซื้อรถไถใหม่ ซื้อเงินสดด้วยนะ อี่นางลูกมันส่งเงินมาให้น่ะ เห็นอวดว่าหลายหมื่นน่าจะเกือบแสน"
"โธ่เอ้ย...กับอีแค่เงินตานขันโตกเท่านี้ อี่น้องกันยามันไม่ครณาหรอกปี้อ้าย"
"เชื่อข้าเต๊อะมีทองหยองใส่ ใครจะกล้าดูแคลน ลูกมันดีใจเสียอีกที่ได้ทดแทนข้าวม่ามแกงฮ้อน..."
............................ฯลฯ.........................

สารพัดความดีงามที่จะสรรหาคำมาหว่านล้อมชักจูง...
หากผู้ปกครองลังเล ก็เอาเหล้ามาสู่ เอาลู่มาเลี้ยง เขียงแดงเถือก-...เอ้ย...กินลาบปากหวานทุกวัน
และมันจะจบลงด้วยการให้เงินไว้ใช้ก่อน...เป็นค่า"มัดจำ" อี่น้อง...
"แม่เลี้ยงเพ็ญอยู่โรงแรม...(นามสมมติ) เขารวยมาก อยากได้เงินเท่าไหร่เบิกได้เลย..."

แต่...
มาตรฐานการตกเขียวจ่ายที่ 10,000 บาท โดยแบ่งจ่ายเป็นงวด ๆ
ได้ครบก็ต่อเมื่อเด็กขึ้นรถนายหน้าเรียบร้อย
นายหน้าจะได้ค่าจ้างจากแม่เลี้ยง หรือแม่เล้า พ่อเล้า หัวละ 5,000 บาท
ฤดูกาลส่งเด็กล่องใต้คือหลังสอบเทอมใหญ่เสร็จสิ้น 
หลั่งไหลเป็นพิเศษ ช่วงต้นเดือนเมษายนก่อนสงกรานต์
เด็ก ๆ ที่ไปใต้ อายุไม่เกิน 15 ปี

การเข้าทาบทามพูดคุยจะทำตั้งแต่เด็กอยู่ป.4 หรือ บางรายอาจน้อยกว่านั้น
ทุกบาททุกสตางค์ที่แม่เลี้ยงใต้จ่ายไป 
ไม่ว่าจะค่านายหน้า ค่าซื้อตัวอี่น้อง ค่าเดินทาง ค่ากินอยู่ รวมถึงเงินที่ส่งทางบ้าน
แม่เลี้ยงลงบัญชีไว้ โดยอี่น้องต้องทำงานใช้หนี้! (ที่นางไม่ได้ยืมมาใช้เองสักกะบาท)

พ่อแม่บางบ้านเบิกเงินเหมา คือมีลูกสาว 4 คนก็ขายยกบ้านทั้งสี่คน เอาเงินมาใช้ก่อน
แล้วค่อย ๆ ทยอยส่งลูกที่เรียนจบประถมหกแล้วให้นายหน้า
ทุกอย่างที่พูดนี้ ผู้เขียนได้ยินมากับหู รู้มากับตัว เห็นมากับตา
คุณนายแม่เสริมว่า...ญาติห่าง ๆ ของเราเป็นเอเย่นรายใหญ่ในแม่สายและมีลูกพี่ใหญ่กว่าอยู่ดอกคำใต้อีกที
คุณนายแม่เล่าเมื่อกี้ (เมื่อวานตอนสามทุ่ม)
"ตอนหนูยังเป็นเด็กอ่อน แม่อุ้มหนูไปงานปอย 
ลุงหนานบ้านดอกคำใต้...กระซิบถามกับญาติเราว่า แม่สนใจจะไปกับเขาไหม อยากได้เท่าไหร่บอกมา"
"ห๊า! อุ้มลูกอยู่เนี่ยนะแม่! (ยำยำอะไรขนาดนั้น...คิดแต่ไม่พูดกับแม่งี้หรอกค่ะ 555)"
"อือ...แม่เพิ่งมารู้เมื่อผ่านไปสิบปีแล้ว ญาติเล่าให้ฟัง แกยังบอกด้วยว่า นั่นน่ะหลานผม
กูจะดีจะชั่วขนาดไหน กูก็ไม่ส่งลูกหลานกูไปตกนรกหมกไหม้..."
แม่ยิ้มเบา ๆ อิฉันยิ้มแห้ง ๆ คือญาติดีกับเราอะนะ แต่เขา...เลวมากกับคนอื่น...

ญาติคนบาปของเราฆ่าตัวตายเมื่อสิบกว่าปีที่แล้ว ภรรยาของเขาก็เช่นกัน
อิฉันอายุสี่สิบกว่าปีแล้วค่ะคุณ หมายความว่าการล่องใต้ของสาวเหนือนานกว่าสี่สิบปีอะเนาะ

แม่สายดังทีหลังดอกคำใต้
ตกเขียวระบาดอย่างไร
อยากรู้ไหม อยากรู้จะเล่าให้ฟัง

‎ชื่อบุคคลทั้งหมดเป็นนามสมมติทั้งสิ้น‬
ลู่ เป็นอาหารชนิดหนึ่งคล้าย ๆ ลาบ ใส่เลือดสด ๆ ท่วม ๆ
ม่าม แปลว่าเคี้ยว
หนาน แปลว่า ทิด
งานปอย แปลว่า งานรื่นเริงของไทยเหนือ

ขึ้นเป็นตอน ๆ ในเพจ บางทีก็อ่านยาก พันทิปนี่แหละเวิร์ค
แต่...เบา ๆ หน่อยนะเกรียน ไม่ว่าจะเกรียนรุ่นเล็กรุ่นใหญ่ เราเกรียนเหมือนกันเห็นใจกันเนอะ 
ไม่ค่อยโอเคกับการป่วนว่ะ ช่วงนี้ใกล้เป็นแดงเดือดซะด้วย [Spoil] คลิกเพื่อดูข้อความที่ซ่อนไว้หรือใกล้วัยทองก็ยังไม่รู้นะ
comment4-1:หลู้ <<< แบบนี้บ่แม่นกะเจ้าอี่ปี้
comment4-2:น่าจะใช่นะคะ...
เทียบเสียงยากชะมัด พยายามเกิ๊นนนน  55555
comment4-3:ไม่มั่นใจนะครับว่างานปอยเนี่ยจริง ๆ คืองานเฉลิมฉลองสิ่งปลูกสร้างของวัดรึเปล่า เช่นวัดสร้างรั้วใหม่ก็มีงานปอยฉลองรั้วใหม่

รบกวนผู้รู้ยืนยันอีกทีนะครับ
comment4-4:ใช่แล้วค่ะ ปอยหลวง คือเมื่อสิ่งก่อสร้างของวัดประจำพื้นที่สร้างเสร็จ แต่ละบ้านที่เป็นศรัทธาของวัดนั้นก็จะมีงานเลี้ยงรื่นเริงที่บ้านจากนั้นจะแห่ต้นคัวตาน ร้องรำทำเพลงเดินกันเป็นแถวจากบ้านไปที่วัดค่ะ
comment4-5:กรี๊ด เพิ่งรู้ว่าคุณมิ้วเป็นคนบ้านเดียวกัน ตื่นเต้นๆ 55555
comment4-6:น้อย = ทิด
หนาน = มหา
comment4-7:นั่นน่ะหลานผม
กูจะดีจะชั่วขนาดไหน กูก็ไม่ส่งลูกหลานกูไปตกนรกหมกไหม้..."


คือญาติดีกับเราอะนะ แต่เขา...เลวมากกับคนอื่น...

/ 
/

อ่านตรงนี้แล้วสะท้อนใจมาก รู้ว่าส่งเขาไปตกนรกก็ยังทำ
comment4-8:ปาดดดดแพร๊พ
comment4-9:งานปอย งานฉลองเมื่อสร้างอะไรที่เป็นของวัดเสร็จแต่จะมีเรตอยู่นะว่าเกินเท่าไหร่ถึงจะฉลอง

น้อย คนที่สึกเณร

หนาน คนที่สึกพระ

คือภาคเหนือเขาถือว่าคนที่จะบวชพระต้องบวชเณรก่อน ชาวบ้านจึงถือว่าเด็กๆต้องไปบวชเณรกัน เขาถือกว่าเรื่องอุปสมบทตอนยี่สิบแบบภาคกลาง เพราะหากไม่บวชเณรไว้ก็จะไม่ได้บวชพระตอนโต(คนเราเป็นเด็กได้รอบเดียว) แต่พอหนุ่มแล้วจะบวชพระไม่บวชพระไม่ค่อยอะไรกัน น้อยเลยเยอะแต่หนานไม่ค่อยมี
comment4-10:หลู้ ถูกต้องแล้วค่ะ
comment5:ได้ความรู้ดีค่ะ

เคยได้ยินคำนี้สมัยเด็กๆ

ยังคิดว่ามันคืออะไร

ทำไมต้องตกเขียว??

โตมาก็รู้จักแต่ตกขาว
comment5-1:เค้าก็ด้วย เข้ามาเพราะคิดว่าเค้าตกขาวเป็นสีเขียวหรอ
แต่พออ่านจบ ปรับอารมณ์ไม่ทันเลยทีเดียว ซึม 555
comment5-2:ตกขาวสีเขียวมีนะครับ
พบในโรคติดเชื้อทริโคโมแนส (Trichomoniasis) หรือเรียกอีกอย่างว่าพยาธิในช่องคลอด
comment5-3:ความคิดเห็นที่ 5-2

แล้วแบบนั้น...ในประเทศไทย...เค้าเรียก vaginal discharge ที่มีสีเขียว ว่า ตกเขียว หรือเปล่าคะ
comment6:ติ่งพี่มิ้วชูป้ายไฟ รออ่านเรื่องนี้มานานแล้ว ขอบคุณสำหรับความรู้ค่ะ
comment7:สัตว์โลกย่อมเป็นไปตามกรรม
comment7-1:ถ้ากรรมหมายถึงการกระทำ ผมก็เห็นด้วยนะ แต่ถ้าหมายถึงการที่เด็กหญิง
ต้องมาทำอะไรแบบนี้เพราะมีคำว่า'กตัญญู'ค้ำคอไว้
ผมว่ามันเป็นความคิดที่ผิดเพี้ยนแล้วแหละครับ
comment7-2:...สัตว์โลกมีกรรมเป็นกำเนิด มีกรรมเป็นเผ่าพันธุ์...

คนที่เกิดมาอยู่ในครอบครัวอย่างนี้ก็เป็นกรรมของเขาเหมือนกัน
คนที่เกิดมาในตระกูลสูง รวย คาบช้อนเงินช้อนทองก็เกิดเพราะกรรมเหมือนกัน แต่เป็นกรรมดี
comment7-3:ที่เจอมาส่วนตัว คนตระกูลสูงก็ตกนรกได้ไม่แพ้กัน
กรรมดีส่งมาเกิดในความเชื่อของเราคือ การเกิดมารู้ผิดชอบชั่วดี ทั้งตัวเองละครอบครัวคนใกล้ชิด แม้นจน เเต่หากรู้ผิดชอบชั่วดี เค้าคงไม่ขายลูกสาวกิน ดังนั้นความจนไม่ใช่กรรม ความไม่รู้ผิดชอบชั่วดีนั่นเเหละเป็นกรรมทั้งของตัวพ่อแม่เอง และของลูกที่มีพ่อแม่แบบนั้น
comment7-4:คห.7-1 มันเพี้ยนจริงๆค่ะ ยอมรับ บ้านตาบ้านยายเราก็อยู่ในวงจรนี้เหมือนกัน คนที่ไม่ถูกขายคือแม่เรากับน้องสาวคนเล็ก เพราะแม่เราไม่ยอมเลยถูกส่งไปเป็นลูกจ้างตั้งแต่หลังจบป.4 เป็นลูกจ้างร้านข้าวแกง โรงงานบ่มใบยาสูบ ลูกจ้างทำนา ทำทุกอย่างยกเว้นขายตัว ส่งเงินทุกบาททุกสตางค์มาให้พ่อเเม่ตัวเองไม่เคยได้ใช้ ส่วนน้องสาวคนเล็กของแม่รอดได้เพราะร่างกายไม่เเข็งเเรง อีกอย่างคือเริ่มหมดยุคตกเขียวแล้ว
comment8:นายหน้าหรือเอเย่นเป็นคนในชุมชนเดียวกันกับเด็กหญิง
ประสาคนบ้านนอกก็รู้จักมักคุ้นกันดี และด้วยความคุ้นเคยนี้ พ่อแม่ของเด็กจึงไว้ใจในระดับหนึ่ง...
แต่ความไว้ใจในเรื่อง...ยำยำตำบอน ไม่เหมือนการทำความดี
คนดีไม่ต้องโฆษณา เพราะไม่จำเป็นต้องทำเช่นนั้น เวลาจะทำหน้าที่ประกาศความดีโดยไม่ต้องมีใครเหนื่อย
แต่...งานชั่ว ๆ จะให้คนเชื่อว่าดี มันต้องมีการโฆษณาชวนเชื่อ!...
(ไม่ได้หมายความว่าการโฆษณาเลวร้ายนะเฟ้ย...)

วิธีการโฆษณาที่ดีที่สุด ไม่ใช่การอวดอ้างสรรพคุณตัวเอง 
โดยเฉพาะอวดว่าตัวเองเป็นนายหน้า หรือเป็นพ่อเล้าแม่เล้า มันพิลึกไปหน่อยนะว่ามะ...
และมันก็ไม่มีอะไรซับซ้อน ก็แค่...
ทำตัวรวย ๆ ให้คนนับหน้าถือตาในความมีอันจะกิน
จะให้คนนับถือในสังคมเรียบง่ายแบบไทย ๆ นั้น ง่ายแสนง่ายก็แค่...
เข้าวัดทำบุญเยอะ ๆ มีชื่อติดอยู่บนช่อฟ้าใบระกาได้ยิ่งดี! 
เป็นการการันตีความมีหน้ามีตา มีบุญคุณต่อชุมชน! 
(อยากจิลุกไปแหวะมาก ๆ ณ จุดนี้)

ป้าแก้วแม่เล้าคนดังแห่งบ้านโป่ง ทาสีใหม่ให้โบสถ์ทั้งหลัง โอว...ช่างเป็นคนดีมีบุญแท้ ๆ
ใครเดือดร้อนอะไรวิ่งไปหา ป้าแก้วแกก็ช่วย โดยเฉพาะบ้านที่มีลูกสาววัยขบเผาะ 
แกส่งลูกสาวยายคำไปใต้เมื่อปีที่แล้ว 
อี่น้องบัวกลับมาก็พากันทำบุญมุงหลังคาใหม่ให้กุฏิหลวงตา เสริมบุญเสริมวาสนาเข้าไปอีก
ดูน้องบัวซินั่น อะร้าอร่ามงามกว่าสาวไหน เสื้อผ้าสวย ๆ แพง ๆ ก็มีใส่ ไหนจะทองเต็มคอ แหวนเต็มมือ
ยายคำตาไหวช่างโชคดีจริง ๆ มีลูกกตัญญู ดูสิงานการก็ไม่ต้องทำ ตัวขาวโจ๊ะโฟ๊ะ กินดีอยู่ดี มีเงินใช้ไม่ขาดมือ

โอ้โห...อีน้องเนียนบ้านเด่น ไม่เห็นสองปี กลับบ้านทีมันถอยรถเครื่องให้อ้ายเก๊า(เก๊าแปลว่าพี่คนโต) 
ยังไม่พอเมื่อวานเห็นป้อมันไปถามซื้อนาลุงช่วย ไปใต้นี่มันดีจริง ๆ ดูสิแต่ละคนรวยเอ๊ารวยเอา...

เหล่านี้คือการโฆษณาของนายหน้า...ที่ไม่แค่ปากหวานไปวัน ๆ แต่มีผลงานประกาศให้เห็นทั่วทั้งหมู่บ้าน
‪ให้ตายเหอะ‬...วัดมีแต่ของใหม่ ๆ ใคร ๆ ก็แต่งก็หยองไปอวดกัน 
แต่...โรงเรียนจะเป็นแห่งสุดท้ายที่ได้รับการเหลียวแล

มันคือการทำบุญเอาหน้า
มันคือการทำบุญเพื่อเยียวยาบาปผิดลึกลับในใจ
มันคือการทำเพื่อให้มีคนยอมรับ นับเป็นพวก
มันคือการทำเพราะต้องทำ!
และมันก็กลายเป็นทำไปตาม ๆ กัน ทำตามๆ กันไป

บ้านไหนมีลูกสาว หากป้าแก้วไปเยี่ยมยามถามไถ่ พ่อแม่อี่น้องยิ้มหวานรอท่า
ใจคิดถึงเงินเป็นฟ่อนนอนอยู่ในกระเป๋า ฝันถึงบ้านหลังใหญ่ ฝึกขี่มอเตอร์ไซค์ อยากจะได้ปิ๊กอัพมาขับโชว์
ทั้งพ่อทั้งแม่หน้าบานฝันหวานข้ามปี แต่สงกรานต์นี้อดเอาก่อนเนาะ
คอยดูเต๊อะปี๋หน้าอี่น้องติ๋มจบป.หก กูจะใส่ทองไปอวดในงานขนทรายเข้าวัด
(ประเพณีสงกรานต์ ชาวเหนือขนทรายเข้าวัดค่ะ 
เขาเชื่อกันว่าปีทั้งปี เราไปเหยียบเอาหินดินทรายติดเท้าออกมา 
ก็ต้องเอาไปคืนไม่งั้นตายไปกลายเป็นเปรตนะเออ...)

อี่น้องติ๋มผู้เป็นความหวัง รู้อะไรกับเขามั่ง...ปีหน้าน้องจะขึ้นป.6 อายุก็แค่ 12
"น้องติ๋มจบแล้วจะทำอะไร ไปเฮียนต่อตี้ไหน"
"บ่ไปเจ้า...อี่แม่อี่ป้อ...จะหื้อน้องไปใต้..." ยิ้มแก้มยุ้ยตาใสแจ๋ว...วิ่งไปโดดหนังยางต่อ 

น้ำตาจะไหล...เรื่องผ่านมาแล้ว 30 ปี อี่ปี้มิ้ว ก็ยังจ๋ำได้เจ้าาาา
***น้องติ๋มเสียชีวิตด้วยโรคเอดส์ค่ะ

(ไปใต้ = ไปขายตัว)

นก น้อย จากท้องนา ราคาถูก
เธอเป็นลูก ที่ถูกพ่อแม่ขายไป
กตัญญูบิดา มารดา ปานใด
แม่สาย จากเมือง เชียงฮาย
ต้องไปสู่สังคมทราม
*** เพลงแม่สาย ขับร้องโดยเทียรี่ เมฆวัฒนา ศิลปินวงคาราบาว
comment8-1:อ้าย = พี่
เก๊า = ต้น

อ้ายเก๊า = พี่คนโตค่ะ
comment8-2:ที่แทบจะไม่เหลียวแลโรงเรียนเลย เราคิดว่ามีนัยยะสำคัญที่กระทบต่อขบวนการนี้นะคะ
[Spoil] คลิกเพื่อดูข้อความที่ซ่อนไว้เราว่า"การศึกษา"ก็เป็นปัจจัยสำคัญที่ทำให้ลดการ"ตกเขียว"ได้น่ะค่ะ 
อย่างว่าแหละ คนรู้ทันจะมีใครหลอกได้...
comment8-3:อ่านแล้วสะเทือนใจจังเลยค่ะ
comment8-4:รอติดตามค่ะ
comment8-5:เรายังจำโฆษณาต่อต้านการค้ามนุษย์ที่ใช้เพลงนี้ประกอบได้ค่ะ  ตอนเด็กๆไม่ค่อยเข้าใจ  แต่พอโตมาถึงเข้าใจ  
ภาพที่ผู้ชายคนนั้นลงกลอนประตูห้องแล้วเดินเข้ามาหาน้องผู้หญิงที่ร้องไห้อยู่บนเตียง

นี่ก็พิมพ์ไปขนลุกไป  T^T
comment8-6:คิดถึงเพลง แม่สาย เว่อร์ชั่นนี้มากครับ
comment8-7:แค่คิดถึงเสียงเพลงนี้ ก็ขนลุกเลย น่าสงสาร 😢😢
comment8-8:ชอบสำนวนอี่ปี่จ้าดนัก
comment8-9:ไม่อยากพาไปเรื่องอื่น

แต่ก่อนหน้านี้ มีวัดที่มีเรื่องพยายามส่งคนจากวัดไปคุมระบบการศึกษา ถ้าจำไม่ผิดจะเปลี่ยนแปลงระบบการศึกษาระดับ "อนุบาล" 

ฟังแล้วสยองชิป...
comment9:ยิ่งลงลึก ยิ่งหดหู่ 

รอนะคะ
comment10:คุณพี่ยังเขียนไม่จบน้องก็รีบมาอ่าน ค้างสิคะงานนี้ อยากจิตีกบาลตัวเอง
comment11:รอค่ะ
comment12:ปักๆ ตามมาจากในเพจค่ะ
comment12-1:เพจอะไรเหรอคะ อยากติดตามในเพจด้วยค่ะ
comment13:ติดตามค่ะ
comment14:รออ่านค่ะ น่าสนใจมาก
comment15:คำถามที่ฉันก็เคยถาม...
พ่อแม่เขาไม่รู้เหรอ ว่าลูกต้องไปทำงานอะไร

คำตอบคือ...
นายหน้าไม่เคยหลอก ไม่มีการล่อลวงใด ๆ พูดตรง ๆ ไปใต้ก็ไปขาย...hee (คนบ้านนอกเปิ้นอู้ตรง ๆ จ่ะอี้เจ้า)
แต่...แถมด้วยการหว่านล้อม
"โตมามันก็เอาผัว หว่านต๋าผ่อเลาะ หมดตึงบ้านนี้ จะมีสักกี่คนจ๋วยหื้อลืมต๋าอ้าปาก"
เฮามันคนทุกข์ หยะก๋านหลังขดหลังแข็ง ปี๋ตึงปี๋ เตี่ยวใหม่ก็บ่าได้ใส่ ซิ่นใหม่ก็บ่าได้ซื้อ
เปิ้นกิ๋นดีกิ๋นลำ ได้แต่งได้ย๊อง ก็ได้แต่แป๋งตาผ่อ ปากเศร้าปากหมอง บ่ามีวาสนาอย่างเขา
(แปลเป็นไทยกลางได้ความว่า เสื้อผ้าดี ๆ ไม่ได้ซื้อใส่ ของกินของแต่งได้แค่มอง ไม่มีวาสนาเหมือนคนอื่น)

อี่น้องนี่แหละจะจ๋วยป้อแม่หื้ออยู่ดีกินลำ ทุกข์ยากปากหมองบ่าต้องเจอแหมแล่ว...
เชื่อเราเถอะสู ให้ลูกไปใต้มันไม่เลวร้ายเท่าไหร่หรอก คิดง่าย ๆ ก็เหมือนไปเอาผัวนั่นแหละ
แต่ดีกว่ามาก เพราะเจอคนรวย ๆ ตั้งใจทำงานเก็บเงินเก็บทอง กลับมาบ้านขี้คร้านใครก็ต้องนับหน้าถือตา

วันส่งตัวลูกสาวให้นายหน้าพาล่องใต้ บางบ้านพ่อแม่ก็ไปด้วย
ก็คงด้วยใจห่วง และอยากรู้อยากเห็นกับตา ลูกจะอยู่กินอย่างไร 
พ่อแม่เกือบทุกบ้านกลับมาด้วยหน้าตาสดใส มีทองใส่ ซื้อเครื่องใช้ไฟฟ้าเข้าบ้าน
จัดงานเลี้ยงพี่น้องคนบ้านใกล้เรือนเคียง และ...อดไม่ได้ 
ต้องโม้เม้าท์เล่าความอลังการของเมืองหลวง พล่ามถึงอนาคตสดใสแสนร่ำรวยของตัวเอง

พ่อแม่ที่มีลูกสาวงามแต้งามว่า บางรายเดินทางไปเบิกเงินลูกแทบจะเดือนเว้นเดือน
ซึ่งแม่เลี้ยงก็ใจ๋ดีฉิบ...ยอมให้เบิกเต็มที่...เพราะอี่น้องคนงามจะต้องทำงานใช้หนี้นาน ๆ ไงจ๊ะ

ไม่สงสารลูกเหรอ...
ก็บอกแล้วไง ก็เหมือนไปเอาผัวนั่นแหละ โตมาก็แต่งกับบ่าแก้วบ่าคำ ข้าวม่ามน้ำนมมันจะมีปั๋นยาจ่ายสักกี่บาท โถ๊ะ!
ไปใต้คือการซื้อโอกาสให้ครอบครัวได้ลืมตาอ้าปาก
อี่น้องอยากหื้อป้อแม่สบาย ก็อดเอาเน้อลูก มีเงินมีทองเยอะ ๆ กลับมาบ้านเฮาเมื่อใด ไผก็เฝ้าก็แหน
ไม่เห็นเหรอ บ้านลุงคำใบหลังจั๊ดใหญ่ แก่บ้านยังต้องไปไหว้ขอลุงคำใบจ๊วยงานตานก๋วยสลาก (แก่บ้าน = ผู้ใหญ่บ้าน)

อี่น้องคนงาม คล้อยตามพ่อแม่...กินดีอยู่ดี เสื้อผ้าราคาแพง บ้านหลังใหญ่
รถมอร์เตอร์ไซค์ ปิ๊กอัพ ทองเต็มตัว เงินเป็นฟ่อน ๆ เหมือนพี่ฟองลูกลุงคำใบ...
ฉันก็ทำได้ แค่ไปใต้ ไปเอาผัว...

อี่น้องที่ไม่อยากไป ที่ร่ำไห้ด้วยความกลัวมีไหม...
มีอยู่แล้ว...

น้องนีลูกลุงปุ๊ด เป็นเด็กหน้าตาน่ารัก นิสัยเงียบ ๆ เรียบร้อย
ลุงปุ๊ดกับป้าผัด ตกลงรับเงินจากป้าแก้ว สอบเทอมใหญ่ปีนี้เรียบร้อยแล้ว อี่น้องนีจะล่องใต้ไปกับป้าแก้ว

ถึงเวลารถกระบะป้าแก้วมาจอดหน้าบ้าน ลุงปุ๊ดป้าผัดแต่งตัวสวยงามถือกระเป๋าเตรียมเดินทาง
ทุกคนหน้าตาสดชื่น ทั้งตื่นเต้นและมีความหวัง...
น้องนีล่ะ เป็นยังไง...
"อี่นีมันไปไหนนี่ ป้าแก้วมารอเมินแล้วหนา ขะไจ๋โวย ๆ เมาแต่เล่นเป็นละอ่อนอยู่ได้ บ่าฮู้จักใหญ่" ป้าผัดตะโกนบ่น
แต่น้องนีก็ยังไม่ยอมโผล่หน้า ต่างจากทุกวันที่ยามพ่อแม่เรียกเธอจะทิ้งทุกอย่างวิ่งมาหา...
ลุงปุ๊ดป้าผัดรอนานสองนาน นีก็ยังหายเงียบ... สองผัวเมียเริ่มร้อนใจออกเดินตาม

อี่น้องนี ซุกตัวอยู่ในเล้าไก่โทรม ๆ  ไม่สนใจว่าชุดใหม่ที่เพิ่งซื้อจะเปรอะเปื้อน
หน้าผมที่แม่เกล้าหวีให้อย่างดีหลุดรุ่ยร่าย น้ำตาเปื้อนหน้ามอมแมม...สะอื้นเบา ๆ
"อี่แม่อี่ป้อ น้องบ่าไปใต้ได้ก่อ...น้องกั๋ว น้องอาลัยหาบ้าน"
พ่อแม่ปลอบขวัญ "ไม่ต้องกลัวลูกเอ๋ย พ่อกับแม่จะไปส่ง ไม่มีอะไรหรอก"
"ไม่ไป ๆๆ น้องไม่อยากไป น้องจะอยู่กับพ่อกับแม่จะอยู่บ้านเฮา" น้องนีดื้อดึงดันผิดปกตินิสัย
พ่อแม่กล่อมแล้วกล่อมอีก เธอก็ยังยืนกราน "บ่าไป น้องบ่าไปใต้ น้องจะอยู่บ้านเฮา..."
ป้าผัดลุงปุ๊ดสุดจะทน คว้าแขนได้ก็ลากลูกออกจากเล้าไก่
ด่าไปเฆี่ยนไป "อี่ฮ่านี อี่ลูกทรพี เห็น ๆ อยู่ป้อแม่ทุกข์จะตาย ก็ยังจะเห็นแก่ตัวอยู่ได้..."
"เมิงจะอยู่ทำซากอะหยังที่ตูบหลังคารั่ว ตามีบ่าผ่อ เปิ้นไปกั๋นถึด ๆ ร่ำรวยแค่ไหน หยังมาง่าวจะอี้"
(เมิงจะอยู่ทำไมกระต๊อบหลังคารั่ว มีตาทำไมได้ดู เขาไปกันเยอะแยะร่ำรวยทั้งนั้น ทำไมเมิงโง่นัก)
ป้าแก้วเห็นดังนั้น... "ถ้าลูกยังไม่อยากไป ก็ไว้ก่อนก็ได้..."
น้องนีหยุดดิ้นรน หน้าตาสดชื่นขึ้นทันที
"แต่เงินที่เบิกไปแล้ว อ้ายปุ๊ดปี้ผัดก็ต้องใช้คืนวันนี้เน้อ...
อี่น้องต้อยบ้านเหนือก็ว่าจะไปกับเฮา พ่อแม่มันก็ถามเบิกเงินอยู่เนี่ย"
สิ้นคำพูดเย็นชาจากป้าแก้ว ลุงปุ๊ดป้าผัดตะโกนใส่หน้าลูกสาวทั้งตบทั้งตี
"เมิงผ่อเลาะอี่นี เมิงหยะหยังกับป้อกับแม่ไว้ หนี้เป๋นหมื่นกูจะเอาตี้ไหนไจ้เปิ้น"
"อี่ลูกบ่าฮักดี อี่ลูกชิงม๋าเกิด มีก็เหมือนไม่มี พึ่งพาอะไรไม่ได้ กูน่าจะเอาขี้เถ้ายัดปากให้ตายแต่น้อย ๆ"

น้องนีสะอื้นไห้...และยอมขึ้นรถป้าแก้วแต่โดยดี

ป้าแก้วบอกว่า "ป้านะ บ่าเกยบังคับไผไปขายhee มีแต่สมัครใจทั้งนั้น น้องบ่าเจื้อไปถามไผก็ได้..."
ใช่ค่ะ ไปถามใคร...เขาก็ตอบว่าเต็มใจไป เพราะ...
"ป้อแม่น้องหื้อไป...น้องอยากหื้อป้อแม่สบาย อยู่บ้านเฮาก็ได้แต่รับจ้างไปวัน ๆ อี่ป้ออี่แม่เปิ้นคิดถูกแล้ว..."

(ที่เขียนละเอียดเพราะน้องซึ่งขอข้อมูลขอทราบวิถีชีวิตและความคิดของเด็กหญิงและพ่อแม่เธอค่ะ)

สะเทือนใจใช่ไหม
ดีใจด้วยนะ เดี๋ยวนี้ขายลูกสาววัยนมเพิ่งตั้งเต้าไม่มีแล้วค่ะ...
แต่...

ต่อตอนหน้าน่อเจ้าาาาาาา
comment15-1:เสริมสำหรับผู้ไม่สันทัดเสียงในฟิล์ม

แหม อ่านว่า แห-ม (Ham) ไม่ใช่ แ-หม
comment15-2:น้องโหวตหื้อกู่อันเลยเจ้า
ตกเขียว คำๆนี้บ่าเกยได้ยินเลย 
อ่านละน่าสนใจดี ขอบคุณตี้แชร์ข้อมูลดีๆหื้อเจ้า

อ่านละสะดุ้งสะเด็น เมืองเหนือเฮามีจะนี้โตยก๋านิ
อ๊กๆๆๆๆ ใจ๋บ่าดีขนาด
comment15-3:เนื้อเรื่องดีมาก แต่ภาษาเหนือเยอะมาก ไม่ค่อยเข้าใจเลยเจ้า แต่จะตามอ่านต่อไปนะคะ
comment15-4:15-3 

เค้าเห็นด้วย เหมือนจะอ่านรู้เรื่องแต่ก็ไม่ รบกวนจขกท.ขึ้นซับไทยให้ด้วยค่ะ 5555
comment15-5:เป็นคนกรุงเทพฯ โดยกำเนิด แต่พอฟังภาษาเหนือเข้าใจ เพราะมีเพื่อนเป็นคนเหนือเยอะ เราเปรียบกับการดูหนังต่างประเทศที่ไม่ได้พูดภาษาอังกฤษ เรายังยินดีที่จะฟังเสียงในฟิล์มภาษาไม่คุ้นนะ พร้อมซับ

เพื่อเป็นการพบกันครึ่งทาง ก็ทำซับสำหรับคนที่อ่านไม่เข้าใจนะคะ แต่คนอ่านเข้าใจอย่างเรา อ่านเสียงเหนือในฟิล์มแล้วอินมาก เสียงลอยมาเลย เพราะภาษาเหนือเป็นภาษาที่แอ็คติ้งทางเสียงเยอะค่ะ เสียงสูงๆ ได้อารมณ์ในการฟัง
comment15-6:สะเทือนใจ

ภาษาเหนือไม่ค่อยรู้เรื่องก็จริง แต่อินเนอร์มาเต็ม ยังกับไปอยู่ในเหตุการณ์กับเค้าด้วย

ขอบคุณพี่มิ้วที่มาเล่าให้ฟังครับ

me/ แฟนคลับรายงานตัว
comment15-7:อ่านอันนี้แล้วเกือบร้องไห้ตามเลย สงสารเด็กผญ
comment16:เพื่อนเราอยู่ดอกคำใต้พะเยา ก็เล่าเรื่องคล้ายๆ กันแบบนี้ให้ฟัง 

สมัยก่อนถือเป็นเรื่องธรรมดามาก ๆ ที่ลูกสาวต้องลงไปขายตัวให้พ่อแม่ พอพ้นวัยที่จะขายได้แล้ว ก็กลับมาแต่งงานใช้ชีวิตปรกติในหมู่บ้าน บางคนก็ผันตัวไปเป็นเอเย่นต์หาเด็ก ๆ แทน

เป็นความจริงอันน่าหดหู่ ของสังคมทางเหนือบางชุมชน
comment16-1:สมัยนี้ยังมีอีกเหรอคะ น่าสงสารเด็กนะ
comment16-2:ไม่มีแล้วค่ะ เรื่องมันนานหลายสิบปีแล้ว ที่เพื่อนเจ้าของความเห็นเล่าก็น่าจะเป็นคนในพื้นที่เคยได้ยินมาตั้งแต่เด็กอะไรงี้นะคะ
comment16-3:55555555555555555555555555+++

สมัยนี้ (เพิ่งสองสามปีนี้เองมั้ง)

เปิดเฟซโชว์เก็บเงินเองจ้า อยู่ที่ไหนของประเทศก็ทำได้ ส่วนจะแบ่งเงินให้พ่อแม่พี่น้องหรือไม่ แล้วแต่จ้าาาา

ก็ดีกว่าระบบตกเขียวมั้ง ที่คนทำไม่เต็มใจ  แต่ข้อเสียคือ แค่มี มือถือ มีบัญชี มีของที่จะขาย(โชว์/ขายจริง) ก็ขายผลิตภัณฑ์ทางกามออนไลน์ได้แล้ว
comment17:อยากให้เขียนภาษากลางค่ะ   อ่านภาษาเหนือไม่เป็น  เชื่อว่าหลายๆคนก็อ่านไม่เป็น  คือมันไม่เข้าใจความหมายแล้วหงุดหงิดตัวเองค่ะ  อยากอ่านก็อยาก  แต่อ่านไปมึนไป
comment17-1:เค้าเข้าใจ เค้าก็เคยเป็นแบบนี้เหมือนกัน เวลาอ่านภาษาท้องถิ่นอื่นที่เราไม่เก็ต

แต่การใส่ภาษาถิ่น มันก็จะได้อรรถรสอีกแบบ เค้าขอใส่ไว้นะ
ตอนต่อไปเค้าทำซับไตเติ้ลให้นะเตง...
comment17-2:เห็นด้วยค่ะ ต้องอ่านข้ามเยอะเลย เพราะไม่เข้าใจจริงๆค่ะ
comment17-3:อ่านข้ามเหมือนกันครับ ...
comment17-4:จริงๆ ออกเสียงตามก็แปลได้แหละครับ
comment17-5:ลองอ่านออกเสียงในใจดูครับ
หลายๆ คำก็คล้ายภาษากลาง พอเดาได้
คำไหนไม่เข้าใจ ถามมาก็จะมีคนช่วยตอบ
วันหลังเวลาไปเที่ยวเหนือจะได้สนุกยิ่งขึ้น
comment17-6:ได้บรรยากาศดีแล้วครับ
ขาดตกคำไหน พิมพ์บอกไว้เดี๋ยวก็มีคนแปลให้ครับ
comment17-7:เขียนภาษาเหนือต่อนะคะคุณมิ้ว ได้ความรู้เพิ่มเติมดีค่ะ ชอบมาก อ่านสนุกด้วย ได้ความรู้ติดตัวด้วย
comment17-8:ผมอู้คำเมืองไม่เป็น แต่ถ้าอ่านไปก็จับใจความได้นะครับ ภาษาไทยเหมือนกันไม่ได้เข้าใจยากเย็นขนาดนั้นหรอก
comment17-9:เราอ่านไม่ถนัด แต่อ่านไปเรื่อยๆ แล้วก็เข้าใจนะคะ  อ่านไปน้ำตาไหลมาเองอีกต่างหาก  โดยเฉพาะตอนที่น้องนีซ่อนตัวในเล้าไก่ แล้วพ่อแม่ด่าบรรทัดสุดท้าย  (เข้าใจเพลงเพื่อชีวิต ของลุงแอ๊ด กับลุงเทียรี่เลยค่ะ.....)
comment17-10:ถ้าไม่ว่าอะไรขอซับไตเติลนะคะ
จริงๆพออ่านได้บ้าง แต่บางคำไม่รู้ความหมายจริงๆค่ะ
comment17-11:คนเหนืออ่านเยอะครับ ผมเข้าใจฮ่าๆ มันได้อารมณ์ด้วย
แต่มีซับให้คนภาคอื่นก็ดีครับ แต่อารมณ์มาไม่เต็มเท่าเสียงภาษาบ้านนาหรอกครับ
comment17-12:ขอซับไตเติ้ลแนบด้วยครับ


เพราะผมเองก็อ่านข้าม เพราะมึนจริงๆ
comment17-13:ฮ(เหนือ) ส่วนใหญ่ = ร(กลาง)
เช่น ฮู้ = รู้ , ฮัก = รัก , ฮีบ = รีบ เป็นต้น
comment17-14:มาเห็นด้วยอีกคนค่ะ อยากให้มีคำแปลเพราะไม่ทราบความหมาย ภาษาเหนือ

ป.ล อ่านไม่รู้เรื่องเลยข้ามเลยค่ะ
comment17-15:อยากอ่านเรื่องนี้ค่ะ ดันนั่งอ่านตอนไมเกรนขึ้น ปวดหัวหนักเข้าไปอีก 55555
comment17-16:ถ้สคุณต้องการเผยแพร่ข้อมูลให้ "ทุกคนในสังคม" รู้เรื่อง คุณควรใช้ภาษาที่ทุกคนในสังคมอ่านเข้าใจโดยง่ายค่ะ หรือถ้าจะเขียนให้แค่คนเหนืออ่าน ก็ตามใจค่ะ เขียนภาษาถิ่นได้ แต่ควรแปล และเว้นบรรทัดจากภาษาถิ่นก่อนแปลค่ะ ไม่งั้นมันก็ติดๆกัน อ่านไม่รู้เรื่องเหมือนเดิม ใครอ่านออกเขาชอบก็อ่านไปค่ะ แต่คนในสังคมอีกหลายคนอ่านไม่ออกค่ะ ขึ้นอยู่กับว่าต้องการเขียนให้ใครอ่าน โตๆกันแล้ว เห็นคนมาคอมเม้นท์ต้านว่าแบบนั้นแหละดีแล้ว ไม่ต้องเขียนภาษากลางหรอก นี่ดูเห็นแก่ตัวกันจัง ปัญหาสังคมนะคะ ไม่ใช่ปัญหาคนภาคเหนืออย่างเดียว ไม่ได้บอกให้เขียนกลางทั้งหมดค่ะ แต่ควรแปลให้ด้วย
comment17-17:กำลังหงุดหงิดได้ที่เลย ขอบคุณความเห็นนี้
comment17-18:แม่เราก็พูดเหนือกับญาตินะ เพื่อนเราก็คนเหนือเยอะ แต่เราว่ามันอ่านยากจริงๆค่ะ เห็นแล้วรีบมองหาซับอย่างไว แต่ก็ไม่เจอ

เห็นด้วยเรื่องการอนุรักษ์ภาษานะ แต่มองว่ามันคนละเรื่องกับการสื่อสารให้คนหมู่มากรับรู้และเข้าใจ
comment17-19:เห็นด้วยค่ะ อ่านแล้วมึน ปวดหัวเลย 555
comment17-20:ผมคนกรุงเทพ ภาษาถิ่นใดๆ ไม่รู้เลย 
แต่ขอความกรุณา อย่าไปขัดคุณมิ้วเค้าเล่าเลยครับ 

เขาอุตส่าห์เขียนบอกคุณ เรื่องที่มันรับรู้ได้โคตรยากเย็นขนาดนี้ 
ก็ดีเท่าไหร่แล้ว จะไปขัดจังหวะเขาทำไมครับ 

ลองอ่านไป เจอคำภาษาเหนือ ให้ออกเสียงในใจ คุณจะพอเดาเสียงไทยกลางได้เอง 
ผมไม่รู้ภาษาเหนือใดๆเลย ก็ยังอ่านรู้เรื่องนะ 
อยากได้ความรู้ ก็ต้องพยายามกันบ้างไหมครับ 
เหมือนเวลาคุณจะอ่าน text ต่างประเทศ ให้ได้ความเข้าใจที่เที่ยงแท้ ไม่ผิดเพี้ยน 
คุณก็ต้องเอา text ต้นฉบับ ที่เขียนด้วยภาษาของผู้แต่งตำราเลย 
แล้วมานั่งแปลกันทีละคำๆ ซึ่งมันยากกว่าอ่านภาษาไทยเหนือหลายสิบเท่า 

ผมว่าเด็กสมัยนี้ เอะอะอะไรก็จะของ่ายๆ ไว้ก่อนท่าเดียว
comment17-21:ไม่เห็นจะยากตรงไหนเลย ถ้าอ่านภาษาไทยออกเสียง อักษรกลาง ต่ำ สูง ได้ 

เช่น..น้องติ๋มจบแล้วจะทำอะไร ไปเฮียนต่อตี้ไหน"
"บ่ไปเจ้า...อี่แม่อี่ป้อ...จะหื้อน้องไปใต้

ไปเฮียนต่อตี้ไหน  ... เดาง่ายมาก ไปเรียนต่อที่ไหน  
บ่ ไปเจ้า ... ไม่ไปค่ะ   คำ ว่า บ่  ก็คือ บ่อ ถ้าใครเรียนภาษาไทย วรรณคดีไทย กาพย์ โคลง กลอน ก็ต้องเจอคำว่า บ่  แปลว่าไม่ ง่ายจะตาย ภาษาอิสาน  เหนือ คำว่า บ่ เราก็ยังเอามาพูดกันเล่นๆ ในชีวิตประจำวัน ของคนภาคกลาง  ยากตรงไหนคะ

อี่ป้อ อี่แม่  ก็คือ พ่อแม่นั่นเอง 
จะหื้อน้องไปใต้   "หื้อ"  แปลว่าให้ เดาง่ายค่ะ ห หีบ  จะเป็น ร เรือ ไปได้อย่างไร จะแปลว่า ลาก ก็คงห่างไกล เดาจาก ห หีบ ก่อน ไม่ต้องเดาไกล

ส่วนมากคนที่เดาไม่ได้ มักจะสะกดภาษาไทยไม่ถูกต้อง ไม่รู้ ว่าอักษรกลาง ต่ำ สูง เค้าผันกันยังไง คา ค่า ค้า   ขา ข่า ข้า  ออกเสียงต่างกัน
comment17-22:รู้จักอักษรสูงกลางต่ำค่ะ  จำได้หมดทุกตัว  ต่ำเดี่ยวต่ำคู่รู้หมด   ให้ท่องตอนนี้ยังได้   ผันเสียงสระได้หมด  มั่นใจมากว่าไม่ผิด  คะ ค่ะ  นะ น่ะ นะจ๊ะ นั่นนี่  ไม่เคยสะกดผิด   แต่คนที่ไม่เข้าใจภาษาเหนือก็คือไม่เข้าใจค่ะ  ไม่เกี่ยวกับการจำอักษรและผันเสียงวรรณยุกต์อะไรเลย  เพราะคำของภาษาถิ่นส่วนมากไม่เหมือนภาษากลาง  เหมือนอ่านภาษาต่างประเทศที่แปลไม่ออก  เดาได้แค่บางคำ  มันขาดอรรถรส   ความต่อเนื่อง  และความเข้าใจในการอ่านค่ะ  

เหมือนคนจีนที่พูดจีนกลาง  เขายังไม่เข้าใจจีนกวางตุ้งหรือจีนแต้จิ๋วเลย  ขนาดรากศัพท์คำเดียวกันเด๊ะ  เสียงพยัญชนะต้นก็แทบจะเสียงเดียวกันทุกคำ   แค่เพี้ยนนิดเดียวยังไม่เข้าใจเลยค่ะ
comment17-23:เราเป็นคนกลาง แต่เคยอ่านนิยายที่ใช่ภาษาถิ่นบ่อยๆยังอ่านเข้าใจเลย อย่างน้อยอ่านหนูหิ่นก็ฟังอีสานรู้เรื่องขึ้นตั้งเยอะ
comment17-24:ค่อยๆอ่านแบบ วิเคราะห์บริบท จะช่วยให้เข้าใจได้ง่ายขึ้น แต่นั่นก็คือการเดาครึ่งนึงเลยแหละ

สำหรับคนยุคใหม่ที่เสพรัวๆ ก็อาจจะยาก 

สำหรับคนที่ต้องการรู้จริงๆ แบบไม่อยากเดา ก็หงุดหงิด

ยังไงก็ต้องยอมรับนะ ว่าคำที่มันเดาไม่ได้เลยจริงๆ มันก็มีอยู่ ซึ่งไม่ค่อยสนุก 555
comment18:อ่านแล้วหดหู่มากเลยค่ะ
comment19:ขะใจ๋มาเล่าโวย ๆ เน้อเจ้า อี่น้องกะคนเหนือ เป็นรุ่นท้าย ๆ ของตกเขียวละเจ้า อี่ป้อ อี่แม่ เริ่มฮู้ละว่าตกเขียวบ่าได้สบายอย่างตี่เปิ้นว่า อี่แม่น้องบอกว่ามีผัวคนเดียวกะยากลำบากแล้ว อันนี้ไปมีผัวเป๋นร้อยเป๋นพัน คงบ่าได้เฒ่าตาย เอ็นดูลูกบ่าได้เลี้ยงมาเป๋นกะ....ใผ๋จะส่งกะไปกะส่งเต๊อะลูกข้า ข้าเลี้ยงได้ มีน้อยกะกิ๋นตามน้อย 

แม่ข้าเจ้าอาจจะบ่าได้ฉลาด แต่แม่ข้าเจ้าฮักลูกมากกว่า และไม่ได้โลภ อยากได้อยากมีเหมือนคนอื่น...

เอ๊ะ หรือว่าข้าเจ้าบ่างาม เลยขายบ่าออก 55555
comment19-1:อ่านออกเสียงตามไปด้วย ภาษาเหนือนี่น่าฮักขนาดเน้อ
comment19-2:มีน้อยกะกิ๋นตามน้อย..
ชอบๆๆๆค่ะ👍🏽
comment19-3:ดูจากรูปโพรไฟล์ (ถ้านั่นเป็นรูปคุณนะคะ หรือรูปลูกสาวหว่า) คุณงามออกค่ะ และแม่คุณท่านฉลาดมากที่ไม่หลงกลวัตถุนิยม
comment19-4:คุณ dogsma รูปเราค่ะ แต่ตอนเป็นเด็กน้อย ไม่เป็นแบบนี้สิคะ ตัวดำ ผมติ่ง หน้คาเด๋อด๋า...เพิ่งจะมางามตอนแก่ค่ะ

ส่วนแม่ก็อยากมีเหมือนคนอื่นนั่นแหละค่ะ แต่อยากได้อยากมีก็ต้องขยันทำงาน แกว่าแบบนั้น ส่วนจะให้ขายลูกแม่ทำไม่ได้ ตอนเลี้ยงก็ประคบประหงม เพราะเราเลี้ยงยาก จะมาให้คนอื่นเอาไปรังแก แม่ไม่ยอมค่ะ

รุ่นเรานั้น เด็กผู้หญิงส่วนใหญ่เริ่มไปแบบสมัครใจบ้างแล้ว เพราะเห็นรุ่นพี่ไปมีเงินทองกลับมาเยี่ยมบ้าน ขนาดขอตามไปกับเขาด้วย เรามีเพื่อนกึ่งญาติ เรียนจบ ป.6 แม่เราถามว่าจะไปเรียนต่อมั้ย นางบอกจะไปใต้ แม่บอกเค้าไปขาย....นะ รู้รึเปล่า นางก็บอกรู้ แต่นางอยากมีเงิน แม่บอกอยากมีเงินเรียนหนังสือ มีการงานดี ๆ ทำ นางก็ย้อนว่าเรียนหนังสือกี่ปี กว่าจะรวยแก่ตายพอดี แล้วนางก็ไปใต้

ตอนนี้ไม่รู้เป็นไงบ้างไม่ๆด้กลับบ้านนานแล้ว เพราะพ่อแม่เาเสียหมดแล้ว แต่นางยังคงมีชีวิตอยู่ ทำมาหากินแบบลำบากต้องใช้แรงงาน เพราะสภาพร่างกายขายไม่ออกแล้ว
comment20:T_T ไม่รู้ภาษาเหนือ อ่านยากจังเลยค่ะ 
คุณมิ้วลด ๆ  ภาษาเหนือลงหน่อยได้มั้ยคะ
ไม่ได้ไม่เป็นไรค่ะ จะพยายามอ่านต่อไป
comment20-1:555 น่างสงสารจัง พยายามเข้า สนุกดีนะ
comment21:อ่านแล้วหดหู่ใจมากๆค่ะ รอติดตามนะคะ
comment22:ตกเขียวไม่เคยได้ยินแต่เคยไปเหยียบสถานที่สุทธิสารจังๆ ตอนนั้นเราอายุ12ไม่รู้เรื่องพี่สาวพาไปเยี่ยมลูกพี่ลูกน้องกันที่นั่นน่าจะเป็นแบบนางโทรมั้ง
แกก็สร้างบ้านซื้อรถซื้อที่ปัจจุบันแกก็แต่งงานมีลูกมีสามีอยู่บ้านนอกนี่ล่ะจำได้สมัยก่อนเวลาแกกลับบ้านทีเราก็มีขนมดีๆกินเพียบก็อู้ฟู่อย่างว่า  แต่อ่านบทความนี้แล้วหดหู่จัง
comment23:เครื่องกำลังติดเลยค่ะ เรื่องราวน่าสนใจมาก.... รอติดตามเจ้า
comment24:ตกเขียวไม่ได้หายไปไหนครับ เพียงแต่สังคมมันไปไกลขึ้น ทุกวันนี้มันก็ไปโผล่แถวประเทศเพื่อนบ้านเราเนี่ยหละ

สาวลาว สาวไทใหญ่ กะเหรี่ยง ที่มาโผล่ตามจังหวัดชายแดน หรือแถว ๆ แปดริ้ว ชานเมืองกรุงเทพ ส่วนใหญ่ก็ 12 - 16ปีแค่นั้นเอง
comment25:ล็อกอินมาเพื่อกระทู้นี้เลยค่ะ เป็นความรู้ที่ดีมาก ขอติดตามนะคะ
comment26:รู้จักคำว่าตกเขียวจากนิยายฟ้ากระจ่างดาวค่ะ
แต่ไม่รู้ที่มาที่ไปว่าทำไมถึงเรียกว่าตกเขียว
ปล.ดีนะ อ่านกำเมืองเข้าใจ ไม่งั้นอาจรู้สึกว่ามันงงๆนิดหน่อย
comment26-1:คำว่า "ตกเขียว" มาจากการสุกของต้นข้าวค่ะ 
ข้าวจะออกรวงเป็นสีเขียวก่อน ซึ่งหมายถึงข้าวนั้นยังสุกไม่เต็มที่ ยังอ่อนอยู่
พอแก่ได้ที่แล้วรวงข้าวก็จะเป็นสีเหลืองทอง

ตกเขียวคือการไปเกี่ยวข้าวที่ยังไม่ได้ที่เอามากินก่อนค่ะ
ตอนหลังเลยเอามาเป็น สแลงหมายถึง การไปซื้อเด็กหญิงที่ยังไม่เป็นสาวเต็มตัวจากพ่อแม่เพื่อมาค้าประเวณีค่ะ
comment26-2:ตกเขียวไม่ใช่เกี่ยวข้าวเขียวมากินนะคะ แต่ตกเขียวคือการที่ชาวนาเจ้าของข้าวนำข้าวยังไม่แก่ที่ยังเขียว ๆ อยู่ไปขายก่อน เพราะปกติการขายข้าวนั้นจะต้อวรอให้ข้าวแก่จัดจนเป็นสีเหลืองทองก่อน อาจจะเป็นเพราะความร้อนเงิน ทางเหนือเรียกขายข้าวเขียว 

เค้าเลยเปรียบการขายลูกสาวตั้งแต่ยังเด็ก ที่เอาเงินไปจองก่อน แล้วพอโตใช้การได้ก็มาเอาไป ว่าการตกเขียวค่ะ
comment26-3:ขอบคุณค่ะ ความคิดเห็นที่ 26-2
comment26-4:ตกเขียว  น.   คือวิธีการที่นายทุนให้เงินแก่ชาวนาหรือชาวไร่กู้เมื่อข้าวในนาลัดใบหรือลำไยมีลูกขนาดหัวแมลงวันแล้ว 
โดยตกลงกันว่าชาวนาชาวไร่จะให้ข้าวเปลือกหรือลำไยแก่นายทุนแทนเงินหลังจากนวดข้าวแล้วหรือหลังจากเก็บลำไยได้แล้ว 

และหมายถึงการที่พ่อแม่รับเงินจากนายทุนซึ่งจ่ายให้เป็นค่าตัวเด็กผู้หญิงซึ่งยังเรียนหนังสือไม่จบไว้ล่วงหน้า 
เมื่อเรียนจบแล้วนายทุนจะมารับตัวเด็กไปเพื่อค้าประเวณีเป็นการใช้หนี้คืนให้แก่นายทุน.  



จากที่เราเข้าใจ  การตกเขียว  ก็คือ การที่ชาวนาไปกู้เงินกับนายทุน  ตอนที่ข้าวเพิ่งออกรวงยังเป็นสีเขียวอยู่ยังไม่สุกงอม 
นายทุนก็ให้เงินกู้มาเพราะเชื่อว่า จะได้ผลผลิตแน่นอน  เพราะออกรวงอ่อนแล้ว   เมื่อถึงเวลาข้าวในรวงสุกเป็นสีทอง  
นายทุนก็จะมารับเอาข้าวเปลือกที่เก็บเกี่ยวได้แทนการใช้หนี้เป็นเงิน
comment26-5:รู้จักคำนี้จากนิยายเรื่องนี้เหมือนกันค่ะ
จำได้ว่าตอนอ่าน หดหู่และเศร้าใจมากเลย
comment27:เพจคุณมิ้ว เพจไรอะ ถ้าไม่สะดวกแจ้งหน้ากระทู้ ขอหลังไมค์ก็ได้ครับ
comment28:
comment29:
comment30:ติดตามค่ะ อ่านแล้วหดหู่จังค่ะ
comment31:ติดตามอ่านเลยค่ะ
comment32:ติดตามนะคะ เป็นความรู้มากเลย สำนวนก็ดีงาม ขอบคุณที่มาเขียนให้อ่านค่ะ
comment33:อ่านแล้วรู้สึกหดหู่จังเลยค่ะ
ติดตามอยู่นะคะคุณมิ้ว

ภาษาเหนือบางทีอ่านไม่เข้าใจแต่ก็ชอบที่คุณมิ้วพิมพ์ค่ะ รู้สึกเข้าถึงอรรถรสจริงๆ
comment34:บ้างที่โลกมันก็โหดร้ายจนเราหดหู่ว่ะคุณ
comment35:หลังจากตกเขียว ........ก็ไปญี่ปุ่น........ไปเมืองนอก......
พอ  เอดส์ เริ่มดัง คนกลับมาตายที่บ้านกันเยอะ เลยเริ่มที่จะเปลี่ยนแนวคิด แต่มันก็แค่ราวๆสิบปีที่ผ่านมานี้เอง
แต่แถวๆที่พี่มิ้วพูดถึง .....แค่ขับรถเข้าเขตอำเภอ ก็จะเห็นบ้านหลังใหญ่ๆหลายหลังราวกะสร้างแข่งขันกัน  เรียกกันว่าบ้านฝรั่ง 
ค่านิยม.....ที่เห็นเป็นประจักษ์ต่อสายตาอย่างชัดเจน....
comment36:ต้องเปิดเพลงแม่สาย กับของอ้อยกระท้อน เพลงอะไรสักอย่าง ที่กลับมาแต่กระดูก ฟังคลอไปด้วย 

หดหู่มากเลยนะคะ คนอื่นว่าทำแบบนี้ก็แย่ แต่นี่พ่อกับแม่ที่ดูแลมาตั้งแต่เด็ก 

ค่านิยม ทุนนิยม การศึกษา ความอยาก หลายอย่างเหลือเกิน
comment36-1:
comment36-2:นึกถึงเพลง อย่าลืมน้องสาว ของนกแลด้วยค่ะ

ข้าวในนาแลเหลียว ชูช่อน้อยคอยเคียว
คอยเคียวมาเกี่ยวเก็บไป พี่สาว เจ้าไปแอ่วไหน
เปิ้นอยากเห็นเจ้าไป เจ้าไป ช่วยเกี่ยวเหมือนเคย
หมอกขาวค่อยจางห่างหาย ส้มน้อยโตใหญ่
ม่วนกันใหญ่ คอยให้เจ้าเก็บเอย
จดหมายเล่าความมาเฉลย ว่าเฮาสบายแล้วเอย เจ้าเอย
จงปิ้กบ้านเฮา
* ไปเป็นด๊อกเตอร์ หรือเป็นนักศึกษาที่ไหน
เป็นคุณนายบ้านใด บ้านใด
ส่งเงินมามากพอแล้ว อยากให้ส่งตัวพี่ไป
หรือรวยแล้วมีน้องใหม่ หลงลืมน้องสาว
บัดนี้ เจ้านาไก่น้อย มีลูกน้อยกลอยใจ กลอยใจ อยากให้มาชม
พี่สาว เจ้าไปสุขสม ไปกับสายลม สายลม ที่พัดหายไป
*
อ้ายไหว เปิ้นไปบวชแล้ว
แม่ไม่แคล้วร้องไห้ แม่ร้องไห้ คิดถึงคนไกล
พี่สาว เจ้าไปแอ่วไหน ขับรถเก๋งคันใหญ่ คันใหญ่ มาเยี่ยมบ้างเอย

เสียดายหา มิวสิควิดีโอ ไม่เจอ ดูแล้วเศร้า ตอนจบ พี่สาวกลับมา โดยนายหน้านำมาแต่ขี้เถ้ากระดูก ห่อผ้ามาให้พ่อแม่
comment36-3:http://youtu.be/tDTAUTQNYNE
comment37:เศร้าจัง
comment38:มานั่งรออ่านครับ
ภาษาเมืองหนักๆ ก็ได้ครับ ไม่งั้นไม่ได้อารมณ์
เดี๋ยวค่อยซับเอา
comment39:อ่านไม่รู้เรื่องจริงๆ เข้าใจว่าเป็นคำพูดของคนเหนือ
แต่มันไม่เข้าใจ พอไม่เข้าใจ ก็ไม่สามารถรับรู้เรื่องราวได้
เสียดายมากทั้งที่อยากรู้เรื่องด้วยมากๆ
comment39-1:ลองอ่านออกเสียงในใจดูครับ 
หลายๆ คำเสียงคล้ายภาษากลาง เดาได้ไม่ยาก
ยิ่งถ้าเคยฟังเพลงจรัล มโนเพ็ชรจะยิ่งเก็ตง่าย

(เพลงจรัลศัพท์ยากกว่ากระทู้นี้อีก)
comment39-2:เพลงจรัล บางคำไปถามคนเหนือยังไม่ค่อยเข้าใจเลยครับ สงสัยเป็นภาษาโบราณ>_<
comment39-3:ลองอ่านออกเสียงในใจก็พอรู้เรื่องนะคะ แต่มันสะดุด ตะกุกตะกัก จนในที่สุดเลยขอข้ามส่วนที่เป็น Dramatic แล้วไปเอาแต่ข้อมูลที่เป็นภาษาเขียนแทนดีกว่า T __ T

ปล.สนใจกระทู้นี้นะคะแต่ฝ่ากำแพงภาษาไม่ไหวจริงๆทั้งที่อยากรู้เรื่องมากค่า แง้
comment40:เราก็เป็นคนเหนืออ่านแล้วสะเทือนใจมากค่ะ เพราะส่วนใหญ่จะเป็นเด็กสาวที่อยู่ต่างอำเภอนะ แม่เราชอบเล่าให้ฟังว่าเมื่อก่อนเป็นแบบนี้ ลูกบ้านไหนกลับมาพ่อแม่ก็จะอวดร่ำอวดรวย ไม่นึกถึงความลำบากของลูก บางบ้านนี่พ่อแม่กินเหล้าติดการพนันนี่ยิ่งสงสารไปกันใหญ่ อ้อ เพื่อนสนิทแม่เราทำงานเกี่ยวกับสังคมสงเคราะห์ด้วย เลยได้ยินบ่อยๆ
comment40-1:เราเคยได้ยินเล่าว่าคนดอกคำใต้ใครคลอดลูกสาวนี่กินเลี้ยง7วัน7คืนจริงรึเปล่านะยังคงคาใจทุกวันนี้
comment40-2:ฉลองเจ็ดวันเจ็ดคืนไม่ถึงขนาดน้านนนน 
ก็ธรรมดาของคนเห่อลูกแหละ มีกินเลี้ยงกับพี่น้องคนบ้านใกล้เรือนเคียงบ้าง

แต่...ก็มีหลายรายที่พูด...ได้ลูกสาวแสนจะโชคดี ส่งไปใต้พ่อแม่ก็สบายแล้ว
comment40-3:ได้ยินมาตั้งแต่สมัยละอ่อนละแต่ไม่เคยไปถามไป จริงๆแล้วก็คงฉลองด้วยความดีใจอย่างที่ จขกท ว่านั่นแหละมั้งคะ
comment40-4:สมัยนี้เปลี่ยนเป็นหาสินสอดจากงานแต่งให้พ่อแม่แทน น้องสะใภ้เราเป็นสาวเหนือ ฐานะค่อนไปทางยากจน วันแต่งงานกับน้องชายเราสินสอดทุกบาทพ่อแม่เธอเก็บเรียบ ไม่ช่วยลูกใดๆทั้งสิ้น ฝ่ายเราออกค่าใช้จ่ายหมด อาหารรับรองแขกก็ไม่ค่อยมี แขกหิวซกเพราะอาหารน้อยมาก คงกลัวสิ้นเปลือง พ่อแม่เธอมีเครื่องประดับใส่หลังงานแต่งทันที น้องสะใภ้โพสต์เฟชบุคถึงความกตัญญูของเธอที่ทำให้พ่อแม่ได้ดีมีเงินใช้ เพื่อนเราเป็นคนภาคอื่นถึงกับว่า ขายลูกกิน เหมือนสมัยก่อนส่งลูกไปเป็น.....
comment41:ถึงจะเคยอ่านมาหลายรอบเกี่ยวกับเรื่องพวกนี้   แต่ก็สะเทือนใจทุกรอบ  บ้านไหนจนก็จนจริง ๆ ไม่ว่าภาคไหนก็ตาม
comment42:ข้าวในนาแลเหลียว ชูช่อน้อยคอยเคียว
คอยเคียวมาเกี่ยวเก็บไป พี่สาว เจ้าไปแอ่วไหน
เปิ้นอยากเห็นเจ้าไป เจ้าไป ช่วยเกี่ยวเหมือนเคย
หมอกขาวค่อยจางห่างหาย ส้มน้อยโตใหญ่
ม่วนกันใหญ่ คอยให้เจ้าเก็บเอย
จดหมายเล่าความมาเฉลย ว่าเฮาสบายแล้วเอย เจ้าเอย
จงปิ้กบ้านเฮา
* ไปเป็นด๊อกเตอร์ หรือเป็นนักศึกษาที่ไหน
เป็นคุณนายบ้านใด บ้านใด
ส่งเงินมามากพอแล้ว อยากให้ส่งตัวพี่ไป
หรือรวยแล้วมีน้องใหม่ หลงลืมน้องสาว
บัดนี้ เจ้านาไก่น้อย มีลูกน้อยกลอยใจ กลอยใจ อยากให้มาชม
พี่สาว เจ้าไปสุขสม ไปกับสายลม สายลม ที่พัดหายไป
*
อ้ายไหว เปิ้นไปบวชแล้ว
แม่ไม่แคล้วร้องไห้ แม่ร้องไห้ คิดถึงคนไกล
พี่สาว เจ้าไปแอ่วไหน ขับรถเก๋งคันใหญ่ คันใหญ่
มาเยี่ยมบ้างเอย

เพลงอย่าลืมน้องสาว ของวงนกแล
comment42-1:นึกถึงเพลงนี้เหมือนกันเลย ตอนเด็กยังเข้าใจว่าพี่สาวไปแต่งงานได้ดีอยู่เมืองหลวง ลืมพ่อลืมแม่

โตมาถึงเข้าใจ
comment42-2:ตอนเด็กเข้าใจแบบนั้นเหมือนกันเลย..........
comment42-3:เคยไดัยินเพลงนี้มาแต่เด็ก ก็เข้าใจเหมือน คคห.42-1 เลยค่ะ พึ่งมาเข้าใจเนื้อเพลงนี้จริงๆก็ตอนอ่านกระทู้นี้ พร้อมเนื้อเพลงนี่ล่ะ
comment42-4:ฟังเพลงนกแลตอนยังเด็กเข้าใจแบบนั้นเหมือนกันว่าพี่สาวหายไป ขาดการติดต่อเฉยๆ แต่พอโตมาวันนึงอยู่ๆ
เอานกแลทั้งชุดมาฟังใหม่ ถึงเก็ตว่าเค้าสื่อถึงเรื่องนี้
comment42-5:ตอนจบของมิวสิควิดีโอ  .... นายหน้านำผ้าห่อกระดูก มาให้พ่อแม่  ดูแล้วเศร้า น้ำตาเล็ด 
ส่วนเด็กน้อยที่คิดถึงพี่สาว ก็หน้าเศร้าชะเง้อ คอยพี่สาวทุกวัน
comment42-6:เราฟังเพลงนี้มาตั้งแต่เด็ก ตอนนี้ 30 กว่าแล้ว เมื่อก่อนคิดแค่ว่าน้องคิดถึงพี่สาวเลยบอกเล่าออกมาเป็นเพลง มาสะดุดใจกับเนื้อเพลงนี้ก็ตอนอ่านกระทู้นี้นี่ล่ะค่ะ..เศร้ามากๆ
comment43:เกิดทันและเคยอยู่ในเหตุการณ์นี้ค่ะ 

มันเริ่มมาจากความอยากได้ อยากมี ของคนที่ให้กำเนิด ลูกสาวพอเป็นสาวเข้าหน่อยก็เข้าเมืองไปทำงาน เก็บเงินได้ก็ส่งกลับมาบ้าน 
พ่อแม่ก็ปลูกบ้านหลังใหญ่ ซื้อเครื่องใช้ไฟฟ้า และป่าวประกาศความเป็นคนมีเงินให้ทั่ว ในเมื่อมี 1 ย่อมมี 2,3,4 ตามมา 
บ้านนั้นมี บ้านฉันก็อยากมีบ้าง กลายเป็นค่านิยม บ้านไหนไม่มีก็รู้สึกด้อยกว่า ชุมชนต่างจังหวัด คนในหมู่บ้านรู้จักกันหมด ยอมเสียหน้ากันซะที่ไหน
เราเคยมีเพื่อนผู้หญิงรุ่นพี่คนหนึ่ง เรียนเก่งมาก เขามีพี่สาว 2 คนที่ทำงานทางใต้แล้วส่งเงินมาเป็นกอบเป็นกำ พ่อแม่ปลูกบ้านใหม่ 
ซื้อของ ซื้อรถ ใช้จ่ายกันสนุกสนาน พอเขาเริ่มเป็นสาวก็ถูกพี่สาวนั่นหละเอาตัวไปทำงานด้วย ตอนนั้นเราก็ยังไม่เข้าใจหรอก รู้แต่บ้านเรามักจะบอกให้อยู่ห่าง ๆ จากบ้านแบบนี้ เพราะมีบางบ้านเริ่มพูด ๆ เกี่ยวกับตัวเราว่าอีกไม่นานก็น่าทำงานได้แล้ว ทางบ้านก็คงสบายขึ้น (ตอนนั้นประถม 4 น่าจะได้) บ้านเราไม่นิยมอะไรเทือกนี้ เลยมักจะทะเลาะและเลิกคบหาคนประเภทนี้ค่ะ 

คำว่า "กตัญญู" มันเป็นตัวผลัก พ่อแม่เลี้ยงมาลำบาก ขอให้พ่อแม่ได้สบายบ้าง คำเหล่านี้ล้วนเป็นสิ่งผลักให้สาว ๆ ซึ่งส่วนมากเราว่าคงไม่มีใครเต็มใจอยากทำงานแบบนี้ ต้องทำ ยิ่งสาว ๆ ภาคเหนือ ผิวขาว พูดจาไพเราะ ปากเสียงก็ไม่ค่อยมี ลูกค้าผู้ชายชอบนั่นยิ่งทำให้พวกแม่เล้าทั้งหลายตั้งเป้าหมายในการรับตัวเด็กเข้ามาอยู่ในสังกัด พูดง่าย ๆ ก็คือ "ตัวทำเงิน" 

เราไม่เคยเห็นใครที่หาเงินได้กลับมาอยู่บ้านจากเงินของตัวเองอย่างสบายเลย บางคนกลับมาพร้อมโรค บางคนกลับมาพร้อมลูก ที่ไม่รู้ว่าใครเป็นพ่อ บางส่วนก็ไม่รู้ว่าเป็นหรือตายเพราะขาดการติดต่อจากทางบ้าน 

สมัยก่อนเป็นแบบนี้จริง ๆ ค่ะ สาวดอกคำใต้ สาวเหนือ พอพูดแบบนี้คนอื่น ๆ ก็คิดไปในทางเดียวกันว่า ต้องทำงานอย่างว่าแน่ ๆ เลย รักความสบายเลยมาทำงานแบบนี้ โดยที่ไม่รู้ข้อเท็จจริง บางคนต้องหยุดเรียนทั้ง ๆ ที่อยากเรียน (อย่างเพื่อนเรา ตอนไปร้องไห้จะเป็นจะตายอยากเรียนหนังสือ) แต่ไอ้คำว่า "กตัญญู" ทำให้จำเป็นต้องทำ 

ต่างจากสมัยนี้ที่มีโอกาสได้เรียนสูง ๆ แท้ ๆ กลับเลือกที่จะทำในสิ่งตรงกันข้ามกัน แค่เพื่อความสบายของตัวเองและเพื่อวัตถุ
comment43-1:คนข้างบ้านเรานี่ไปใต้สร้างบ้านใหญ่โตจนผันตัวเองเป็นเจ้าของกิจการนั้นซะเองพอถึงเทศกาลทีก็เอาผ้าป่ากฐินไปบ้านทีจัดงานใหญ่โต
คนก็ชื่นชมนับหน้าถือตา  เด็กสาวในหมู่บ้านรุ่นๆพี่เรามีหลายคนที่ไปอยู่กับเขาได้ไม่นานก็เห็นแต่แยกตัวหรือเปลี่ยนเจ้านาย
อันนี้ไม่รู้เพราะอะไร
และวันดีคืนดีแม่ของเล้าก็มาหว่านล้อมเรา/ไม่อยากให้พ่อแม่สบายหนอ/งานก็สบายเงินก็ดี/เยอะแยะจะหว่านล้อม
จนเรากลัว   นึกๆแล้วถ้าตอนนั้นแม่เราเห่อตามคนอื่นเราก็คงไม่รอด  
โชคดีที่แม่เราไม่เห็นแก่ความสบายความอยากมีขนาดนั้น
comment43-2:"...ยิ่งสาว ๆ ภาคเหนือ ผิวขาว พูดจาไพเราะ ปากเสียงก็ไม่ค่อยมี"
หูยยย...อันนี้ผมเถียงสุดใจขาดดิ้นอ่ะ สาวดอกคำใต้นี่แหละ ผมเถียงไม่เคยทันมันเลย ดุอิ๊บอ๋าย.
comment43-3:สะอีกกับคำนี้ 
ต่างจากสมัยนี้ที่มีโอกาสได้เรียนสูง ๆ แท้ ๆ กลับเลือกที่จะทำในสิ่งตรงกันข้ามกัน แค่เพื่อความสบายของตัวเองและเพื่อวัตถุ
comment43-4:คุณ 2682763 คุณโชคดีมากค่ะ ที่ได้สาวเหนือที่ไดัผ่านการวิวัฒนาการขั้นสูงมาแล้ว ฮี่ๆๆ
comment43-5:43-2
สักกำบ่อ้าย
comment43-6:ความคิดเห็นที่ 43-3
เห็นด้วยอย่างแรงครับ
comment44:อ่านแล้วสะเทือนใจ ทำไมมันถึงได้เลวร้ายขนาดนี้ T_T
comment45:เข้ามาอ่านเพราะไม่รู้จักเลยค่ะ ว่าคืออะไร ตกเขียวอะไร งง  
ตอนนี้เก็ทแล้ว รู้สึกสะเทือนใจมาก
ปล.ภาษาถิ่นอ่านยากมากๆค่ะ แปลออกบ้างไม่ออกบ้างแต่ได้ฟิลมาก พยายามอ่านสุด
comment46:ผมจะอายุ 31 ในอีก 3 วันข้างหน้า 

อ่านเรื่องนี้แล้วผมนึกถึง Spot โฆษณาที่ภาครัฐรณรงค์ให้พ่อแม่หยุดขายลูกกิน เมื่อสัก 20 ปีก่อนเลยครับ

ฉากหนึ่ง..เป็นบ้านในชนบท พ่อ แม่ และเด็กหญิงตัวเล็กๆ นั่งคุยกัน

"แม่จะเก็บเงินไว้ปลูกบ้าน"
"พ่อว่าจะซื้อรถเครื่องสักคัน"
"แล้วซื้อทีวีให้หนูด้วยนะ"

ภาพตัดไปห้องแคบๆ โกโรโกโสแห่งหนึ่ง ด้านหน้าห้อง ชายคนหนึ่งถามคนเฝ้าหน้าห้องว่า "มีใหม่ไหม?" แล้วก็เปิดเข้ามาในห้อง เห็นเด็กสาวท่าทางหวาดกลัวนั่งอยู่บนเตียง

เด็กสาวพยายามขัดขืนผู้ชายคนนั้นที่ใช้กำลังเข้าหาเธอด้วยความหื่นกระหาย เสียงหวีดร้องดังลั่น แล้วภาพก็มืดไป..พร้อมกับเพลง "แม่สาย" ของเทียรี่ เมฆวัฒนา ดังขึ้น

"นกน้อย จากท้องนา ราคาถูก เธอเป็นลูก ที่ถูกพ่อแม่ขายไป" 

ตามด้วยเสียงบรรยายด้วยน้ำเสียงหนักๆ ฟังแล้วน่ากลัว 

"ขายลูกกิน สิ้นคิด ผิดศีลธรรม"

----------------------

ผ่านมาจนทุกวันนี้ Spot ตัวนี้ยังติดตาผมอยู่ครับ จำได้ว่าข่าวยุคนั้นเล่นเรื่องนี้บ่อยมาก ประมาณตำรวจทลายซ่อง รวบพ่อเล้าแม่เล้า ช่วยเหลือเด็กสาวที่ถูกพ่อแม่ขายมาบ้าง หรือถูกหลอกว่าจะพาไปทำงานบ้าง

( Location ปลายทางสำคัญของซ่องที่เป็นข่าวบ่อยๆ ไม่กรุงเทพฯ ก็หาดใหญ่และสุไหงโกลก )

ทำเอาช่วงหลายปีต่อจากนั้นที่เป็นวัยรุ่นแล้ว ผมเคยคิดว่าจะไม่เที่ยวอย่างว่าเลยครับ นอกจากเรื่อง HIV แล้ว ก็กลัวว่าจะทำบาป เพราะความสุขเรามันคือความทุกข์ของเขา มันไม่ใช่อะ 

ตอนนั้นจำได้ว่าเมื่อพูดถึงโสเภณี มีแต่ความสงสารและหดหู่นะ เป็นอาชีพที่สังคมรังเกียจ เสี่ยงโรค เจอลูกค้าวิปริตก็มี ทั้งๆ ที่จำนวนมากเจ้าตัวไม่ได้เต็มใจมา

กระทั่งยุคหลังๆ สัก 10 ปีมานี้ ลักษณะการค้าประเวณีเปลี่ยนไปจากเดิม คำว่าตกเขียวหายไปจากหน้าสื่อ ข่าวเด็กสาวถูกหลอกมาขายตัวถูกแทนที่ด้วยข่าวสังคมเสื่อม เพราะเด็กสาวหันมาขายตัวเป็นรายได้เสริมมากขึ้น แม้กระทั่งสาวๆ ที่เรียนระดับมหา'ลัย ทั้งๆ ที่ฐานะไม่ได้ยากจน แต่อยากได้อยากมีของแพงๆ ความสงสารเลยลดลง

เออนะ..หลังๆ ผมเริ่มเฉยๆ กับอาชีพอย่างว่าละ อย่างที่มีคนแก่ๆ บางคนบอกแหละครับ สมัยเขายังหนุ่ม โสเภณีส่วนใหญ่ขายตัวเพราะความจนบ้าง ถูกหลอกบ้าง แต่สมัยนี้ส่วนใหญ่ขายตัวเพราะความโลภซะเยอะ 

เอิกๆ

ปล.วาน จขกท. ลดการใช้ Soundtrack หน่อยได้ไหมครับ อ่านแล้วมันสะดุดเพราะต้องมานั่งแปลนี่แล!
comment46-1:เห็นด้วยเลยค่ะกับประโยคนี้ "เออนะ..หลังๆ ผมเริ่มเฉยๆ กับอาชีพอย่างว่าละ อย่างที่มีคนแก่ๆ บางคนบอกแหละครับ สมัยเขายังหนุ่ม โสเภณีส่วนใหญ่ขายตัวเพราะความจนบ้าง ถูกหลอกบ้าง แต่สมัยนี้ส่วนใหญ่ขายตัวเพราะความโลภซะเยอะ " 

เราว่าอาจจะยังมีคนที่ถูกพ่อแม่บังคับมาทำสัก 1% แต่ที่เหลือ ทำเพราะอยากได้เงินเร็วๆไวๆ อยากได้อยากมีวัตถุอย่างคนอื่นทั้งนั้น เอาข้ออ้างเรื่องความลำบากสารพัดมาพูด 

แต่ก็ยังดีใจเช่นกัน ที่มีนักเรียนนักศึกษามาทำงานพิเศษตามร้านค้าต่างๆมากกว่าเมื่อก่อน 

ตราบใดที่คนยังยึดติดกับวัตถุ อาชีพนี้คงไม่จางหายไปได้ง่ายๆหรอกค่ะ สังคมกลวงๆในโลกโซเชียลก็เหมือนกัน ต้องอวดมี อวดเป็นกันทั้งนั้น สงสารสังคมค่ะ
comment46-2:46-1

ใน Social นี่ระบาดหนักเลยครับ เปิดหน้าชัดๆ ลงเบอร์ลงราคาพร้อม ไม่ปิดไม่ซ่อนกันเลยทีเดียว
comment46-3:อายุพอ ๆ กันเลยครับ ผมนึกถึงโฆษณานี้เหมือนกันเลย พยายามหาคลิปโฆษณานี้แต่หาไม่เจอ

ภาพนั้นฝังอยู่จนถึงทุกวันนี้เลยนะ กลายเป็นคนที่ไม่เที่ยวอย่างว่าเลย สารภาพตามตรงว่ามีเคยอยากคิดลองเที่ยวดู แต่ก็รู้สึกกลัว รู้สึกสงสารคนที่ทำอาชีพนี้ รู้สึกอะไรหลาย ๆ อย่าง สรุปว่าไม่เที่ยวดีกว่า
comment46-4:46-3

ผมเพิ่งมาเที่ยวเอาช่วง 6-7 ปีนี้เองครับ ในยุคที่รูปแบบการค้ามันเปลี่ยนไปตามที่ว่านี่แหละ 

แต่ก็เลิกไปได้พักใหญ่ละครับ กลัวโรคอะ ถึงจะป้องกันทุกครั้งก็เถอะ

ปล. Spot ที่ว่า น่าแปลกที่ไม่มีใครอัพขึ้นยูทูปครับ ที Spot เก่ากว่านั้น พวกโฆษณาสินค้านี่เกลื่อนเลย
comment46-5:พอคุณ TonyMao_NK51 พูดถึงโฆษณาตัวนั้นขึ้นมา
ก็นึกออกเลยค่ะ 
เป็นโฆษณาที่น่าหดหู่มาก 
ตอนนั้นดูที่ไร เศร้า หดหู่ สุดๆ
comment46-6:นอกเรื่องนิดนึงค่ะ
[Spoil] คลิกเพื่อดูข้อความที่ซ่อนไว้นายคือ NKL แห่งตุรกีรึเปล่าคะ?
ไม่นึกว่านายจะมีความคิดดีเป็นศรีสังคมขนาดนี้ นึกว่านายจะ jan rai เหมือนทุกที #โดนตบ
comment46-7:นกน้อยจากท้องนา ราคาถูก...เพลงนี้ยังอยู่ในใจเราเช่นกันค่ะ

เป็นเพลงที่หดหู่รองลงมาจากโฆษณาเลิกบุหรี่อันโด่งดังยุคนั้นเลย
comment46-8:46-6

ไม่ใช่ครับ คนละคนกัน

แต่ผมกับคนที่คุณพูดถึง เราต่างก็แจ้งเกิด ( ในโลกออนไลน์ ) จากบอร์ดประมูลมาด้วยกันนั่นแหละ ตั้งแต่เมื่อสิบกว่าปีก่อน

ปีที่แล้วเฮียหยง ( เจ้าของเว็บไซต์ ) เพิ่งเสียชีวิตไปอะนะ 

-------------------------------------

46-7

โฆษณาเลิกบุหรี่ ต้องอันนี้สินะ ( หลอนพอกัน..แต่อันนี้หาดูในยูทูปไม่ยาก )
comment46-9:โห ภาพมาเลย หดหู่จริงๆ ยิ่งวัยนั้นเราเป็นเด็กหญิงวัยประมาณขายได้พอดีด้วย แต่โชคดีที่พ่อแม่เราไม่มีแนวคิดขายลูกกิน แล้วบ้านอยู่ภาคใต้ ไม่ค่อยได้ยินว่ามีเรื่องแบบนี้


ปล. โฆษณารณรงค์เลิกบุหรี่ ใช่ที่เด็กผู้ชายนั่งดูวิดิโอของครอบครัวตัวเองในช่วงที่พ่อยังมีชีวิตอยู่รึเปล่าคะ ในวิดิโอทุกคนดูมีความสุขแต่พ่อมีบุหรี่ในมือตลอดเวลาและสูบบุหรี่ตลอด สุดท้ายพ่อเจ็บหน้าอก และเด็กน้อยใส่ชุดสูทสีดำไปงานศพพ่อ เพลงแบ็คกราวน์เป็นเพลงฝรั่ง

ถ้าใช่อันนี้ก็หดหู่พอกันเลย
comment46-10:อ้อ อันเดียวกันเลยค่ะ พอดีพิมพ์ค้างไว้แล้วไปหยิบของกินแล้วถึงมาพิมพ์ต่อ เลยอัพขึ้นช้า แฮ่ๆ
comment46-11:นึกถึงโฆษณาได้เลยค่ะ  หดหู่จริงๆ
comment46-12:โฆษณา 2 ตัวนี้ดูแล้วหดหู่จริงๆค่ะ จำได้ว่าเปิดบ่อยมาก เราดูจนหลอน หดหู่มากค่ะ
comment46-13:โฆษณาที่รณรงค์ให้เลิกบุหรี่เราจำได้ว่าตอนเด็กๆร้องไห้เลย หดหู่ใจ
comment46-14:อ่านแล้ว พอจำโฆษณาได้ลาง ๆ
comment46-15:เราก้จำโฆษณานี้ได้ ตอนนั่นยังเด็ก เรายังหดหู่เลย แต่แบบยกนิ้วให้เลย จำรายละเอียดครบมาก
comment46-16:รู้จัก คนนึง จบโทอนุบาลปฐมวัย อะไรทำนองนี้ มหาลัยดัง  แต่คล้ายคุณโส ทั้งพฤติกรรมและการแต่งตัว
สมัยก่อนมี โปรแกรม แมสเซนเจอร์ คุณเธอเอาภาพเปลีอยบนเตียง แต่นอนคว่ำ เอาหมอนบังนม ขึ้นเป็นโปรไฟล์ 
ส่วนมากแชทกับฝรั่ง
comment46-17:สมัยนี้ผุ้หญิงสันดรคารี่มีมากขึ้นทุกวัน ขอให้ถูกใจให้ฟรี   บางคนทำเป็นอาชีพเพราะเพราะเป็นฮีสทีเรีย
comment46-18:จำได้ลางๆครับ ยังเด็กอยู่เลย แต่ตอนเด็กผมกลัวโฆษณาหลอนๆกดดันๆแบบนี้นะ ช่อง 5 กับ 11 นี่ล่ะ ตัวฉายเลย (เพราะเป็นสื่อรัฐ)
comment46-19:พออ่านกระทู้แล้วจะเข้ามาพูดถึงโฆษณาตัวนี้อยู่เหมือนกัน จำประโยคที่ว่า "แม่จะเอาเงินไปปลูกบ้าน" ได้ ตัวพ่อแม่น้องยิ้มหน้าตามีความหวังฝันถึงสิ่งดีๆต่าง แล้วภาพก็ตัดมาในห้องเล็กๆลูกสาวโดนตบตีจนนอนนิ่งร้องไห้คนซ้อมก็พูดว่า "ดื้อนัก" แล้วก็มาทำจนเสร็จแล้วก็พูด "โอ้ลัลลา" ผิวปากก่อนเปิดห้องประตูออกไป เด็กก็นอนสะอื้นอยู่บนเตียง
อาจจำตกหล่นไปบ้างนานแล้ว อยากดูอีกทีเหมือนกัน แต่จะจำโฆษณาบุหรี่ได้ดีกว่าใกล้ตัวมากกว่ามั้ง
comment46-20:อยากดูโฆษณาจังเลยค่ะ จะมีเหลือทางยูทูปไหมคะ
comment46-21:โฆษณาที่ว่านั้น ผมก็เคยเห็นน่าจะเมื่อเกือบ ๒๐ ปีที่แล้วมั้ง

เห็นแล้วน่ากลัวมาก
comment46-22:ความเห็นที่ 369 แปะไว้คล้ายๆกัน
comment47:รวมเพลงสะท้อนปัญหานี้ครับ

แม่สาย- เทียรี่ เมฆวัฒนา


ไถ่เธอคืนมา-พงษ์สิทธิ์ คำภีร์


กลับบ้านเฮาเต๊อะ-เก่ง วัชร ( ทำนอง Take me to your heart-Michael Learn To Rock )


3 เพลงนี้ออกมาไล่ๆ กัน และดังมากช่วงทศวรรษ 2530's เลยละครับ เพราะปัญหาล่อลวงหญิงสาวไปขายตัว หรือเรื่องตกเขียวเป็นประเด็นใหญ่มากในช่วงนั้นครับ

นอกจากนี้ยังมีเพลงที่ออกมาทีหลัง ในยุคที่ปัญหาดังกล่าวหายไปจากกระแสสังคมไทย แต่ฟังแล้วสะเทือนใจด้วยครับ 

สาวน้อยกลับบ้าน-อ้อย กระท้อน ( เพลงนี้ฮิตมากช่วงปี 2549-2550 พวกคลื่นลูกทุ่งทั้งคลื่นหลักและวิทยุชุมชนเปิดกันเยอะมาก )
comment47-1:ขอเสริมด้วยค่ะ โดยเฉพาะเพลงนี้ตรงมากๆ
กตัญญู - พงษ์สิทธิ์ คำภีร์
comment47-2:ฝากจดหมาย - พงษ์สิทธิ์ คำภีร์
comment48:จขกท. เป็นคนดอกคำใต้หรอคะ ??
comment48-1:ไม่ใช่ค่ะ
comment48-2:คุณมิ้วไม่ได้เป็นน้องนางแบบนั้นค่ะ แต่ทำงานคลุกคลีกับคนมากหน้าหลายตารับรุ้เรื่องราวหลากหลายอย่างจากเส้นทางคนกลางคืนและนำมาถ่ายทอดให้ได้รู้กันค่ะ
comment48-3:เห็นรู้ละเอียด บอกเจอกับตัวเอง คิดว่าเป็นคนท้องถิ่นโดยตรง

ตีแผ่ ให้สังคมรับรู้ เหมือนตอกย้ำเรื่องที่ผ่านมานานแล้วให้คนได้รับรู้เลยนะคะ

ฉันเองนี่แหล่ะค่ะ คนดอกคำใต้แต่กำเนิด และทั้งบรรพบุรุษก็คนดอกคำใต้ ทั้งพ่อแม่ ปู่ย่า ตายาย ค่ะะ !!!
comment48-4:จขกท. เป็นบุคคลที่เคยอยู่ในโลกกลางคืนค่ะ ข้อมูลเลยค่อนข้างดีค่ะ 
แล้วก็เขียนกระทู้แบบนี้มาเยอะแล้วด้วย ไม่ใช่เฉพาะเรื่องตกเขียวหรอกค่ะ
ส่วนจุดประสงค์ก็คงไม่ใช่เพื่อตอกย้ำหรอกค่ะ เพราะมีนักศึกษามาขอข้อมูลไปทำบทความนี่คะ 
ส่วนที่บอกว่าเป็นคนดอกคำใต้นี่เพื่ออะไรหรือคะ? หรือว่ามีข้อมูล ถ้ามีก็เอามาแบ่งปันเป็นวิทยาทานความรู้ให้กันได้นะคะ
comment48-5:ถึง...คุณฟองฟอง

ดิฉันพูดความจริง ที่เคยเห็น เคยรู้ มันผิด?

ถ้าไม่ใช่คนดอกคำใต้ ห้ามพูดเรื่อง ตกเขียว ?
เพราะ "ตกเขียว" สงวนไว้ที่ดอกคำใต้เท่านั้น
คุณไม่รู้หรือไร ที่อื่นก็มีตกเขียว...แต่ดอกคำใต้ดังมาก ความสนใจจึงถูกพุ่งเป้าไปที่นั่น...ก็แค่นั้นเอง

หรือคุณเป็นคนดอกคำใต้ต้องการจะเล่าเรื่องนี้ด้วยตัวเอง?
หรือต้องการเสริมประเด็นไหน
ฉันยินดีมาก ๆ ค่ะ ที่คุณมีส่วนทำให้สังคมรู้ความจริง!

อ่อ...ฉันมีข้อมูลจริง พยานบุคคลฉันก็มี รวมถึงชื่อของเอเย่นรายใหญ่ที่สุดของดอกคำใต้ก็มีเช่นกัน
[Spoil] คลิกเพื่อดูข้อความที่ซ่อนไว้(คุณเป็นลูกหลานพวกเขาหรือเปล่าคะ ลุงทิด...หน่ะ)
ฉันรู้วิธีและกระบวนการทำงานของพวกเขา แต่ก็ไม่เคยก้าวล่วงความเป็นส่วนตัว 
ไม่ละเมิดสิทธิส่วนบุคคลของใคร ฉันไม่ระบุตัวตนใด ๆ ไม่มีเจตนาทำให้คนหนึ่งคนใดเสียหาย
ฉันแค่พูดความจริง ที่มันเกิดขึ้นจริง! หรือคุณจะเถียงว่ามันไม่จริง!
เชิญแย้งได้ค่ะ

ขอท้าดีเบทตรงนี้เลยค่ะ! 
ดอกคำใต้มีการตกเขียวจริง แม่สายก็ใช่! 

คุณว่าไม่จริงอย่างไร ตรงไหน จัดมา! 

ฉันพร้อม!
comment48-6:เป็นคนดอกคำใต้แล้วไงคะ? ใครถาม ไม่มีใครอยากรู้เลยค่ะว่าคุณเป็นใคร แต่รอคุณมิ้วอัพมากกว่า
comment48-7:เราอยากเป็นคนรอบรู้บ้าง ขอบคุณ จขกท นะคะ  ที่ไม่คิดปิดกะลาคนอื่นเหมือน จขคห นี้
comment48-8:งั้นคุณฟองฟองลองเล่าในมุมที่คุณฟองฟองรู้มาดูไหมครับ จะได้มีข้อมูลจากอีกมุม อย่ามามัวอมภูมิเลยครับ
comment49:ซาวด์แทร็กเป็นปัญหาชิมิ แฮ่ ๆ

เค้าขอโทษ    ตอนต่อไปจะพยายามทำซับให้นะคะ

แต่ก็คงต้องใช้ภาษาถิ่นนิ้ดนุง มันได้บรรยากาศชัด อรรถรสสดดีอะ  

แต่ก่อนร่อนชะไร ไม่เคยนึกอยากพูดเรื่องตกเขียว
เพราะมันผ่านพ้นไปแล้ว เข้าใจว่าไม่มีใครอยากให้รื้อฟื้นประทับรอยเป็นตราบาป

แต่ตอนนี้อยากให้อ่านค่ะ...
อ่านเพื่อเตือนสังคมของเรา อย่าหลงผิดพากันย้อนไปสร้างบาดแผลเหมือนวันเก่า ๆ ที่เคยผ่านมา

ความอัปยศอดสูที่เกิดขึ้น จริงอยู่เป็นเรื่องของบางคนบางกลุ่ม
แต่...หากฉุกคิดสักนิด 
การขายลูกกินเป็นล่ำเป็นสัน มันคือปัญหาเลวร้ายมากในสังคม 
ซึ่งเราทุกคนมีส่วนร่วมในการหยุดยั้ง มีส่วนฉุดรั้งไม่ให้เหตุการณ์เหล่านี้เกิดซ้ำรอย!
comment50:รอ ค่ะ
comment51:เขียนได้น่าติดตามมากๆครับ สะเทือนใจ แต่อยากอ่นต่อไวๆครับ

ขอบคุณที่เขียนถ่ายทอดเรื่องราวให้ได้อ่านกันครับ
comment52:เจ้าของกระทู้ลองหาหนังเรื่อง โอชิน เวอร์ชั่นล่าสุดมาดูนะครับ คล้าย ๆ กับเหตุการณ์นี้เลย
comment52-1:ดูโอชินตั้งแต่ยังเป็นเด็กหญิง
หนังสือก็อ่าน
ตอนนี้คงต้องขอตัวลาจากโอชินแล้วค่ะ 55555
comment53:กระทู้คุณมิ้ว ยาวแน่ๆ กดโหวด และปักหมุดไว้รอก่อนเลย เดี๋ยวน้องปิ๊กมาอ่านเจ้า ยะก๋านก่อนเน้อ
comment54:ปักด้วยครับ เรื่องราวน่าสนใจ น่าอ่านจังครับ
comment55:ติดตามต่อค่ะ
comment56:ปักค่ะ
comment57:มารายงานตัวค่ะ ดีที่วันนี้มาไม่สายไม่โดนคุณครูทำโทษ
comment57-1:ให้ทำเวรหลังเลิกเรียนตลอดสัปดาห์ ชิส์!
comment58:กด Vote ครับ
comment59:ชอบแบบภาษาคำเมืองค่ะ ได้เรียนรู้ด้วย
comment60:รอค่ะ
comment61:ได้ความรู้ดีครับ แต่ขอพูดตรงๆ โคตรจะรำคาญสำนวนการเขียนเลยครับ อ่านได้สองความเห็น ไม่ไหวแล้ว รำคาญมาก คือมันไม่ได้สละสลวยแบบคนที่เค้าเขียนเป็นอะครับ ออกแนวอ่านไม่รู้เรื่อง ไม่ได้รู้ภาษาเหนือด้วยครับ สงสัยให้แต่คนเหนืออ่าน ขออภัยด้วย
comment61-1:ต้องขอโทษด้วยนะคะที่มันน่ารำคาญขนาดนั้น

และขอบคุณมากค่ะที่อุตส่าห์มองว่าได้ความรู้...

ความสามารถคนเราไม่เท่ากันอะเนอะ 
อิฉันก็ทำได้แค่นี้แหละค่ะ
จะให้เก่งเท่ากับคนอื่น หรือให้ถูกใจทุกคนก็คงเป็นไปไม่ได้...
comment61-2:เราก็ไม่ใช่คนเหนือนะคะ ทำไมเราอ่านเข้าใจ อยู่ภาคกลางมาทั้งชีวิต เคยไปเหนือแค่สองครั้ง แต่ไม่เคยได้ยินภาษาเหนือจากคนท้องถิ่นเลย (พอดีเราขึ้นดอยค่ะ ไปเจอชาวเขา เลยได้ยินแต่เค้าคุยภาษาเค้า ซึ่งไม่ใช่ภาษาเหนือค่ะ)

ความจริงแล้วถ้าคุณพยายามที่จะทำความเข้าใจ ไม่น่าจะยากเกินความสามารถนะคะ (ถ้าคุณมีความพยายามนะคะ)
อีกอย่างนึง คุณอ่านไม่เข้าใจ มันก็เรื่องนึงค่ะ
แต่ที่คุณว่า จขกท ขนาดนั้น คุณคงไม่เห็นเจตนาจริงๆที่ จขกท เค้าเขียนบทความนี้ขึ้นมาว่เพื่ออะไร?
หรือคุณอ่านแล้วจับใจความไม่ได้คะ??
comment61-3:ใช่ค่ะ ถ้าตั้งใจจะอ่านจริงๆ จะรู้เรื่อง แต่ถ้าอ่านผ่านๆ ไม่จับใจความคุณจะไม่เข้าใจ เราก็ไม่ใช่คนเหนือน้ะแต่ทำไมเราอ่านรู้เรื่อง
comment61-4:ถ้าอ่านถึง 2 ความเห็น น่าจะรู้นะคะว่าคุณมิ้วเขาเขียนเพื่อ..........



คุณมิ้วเธอบอกไว้ชัดว่าวัตถุประสงค์ของเธอเขียนเพื่ออะไรค่ะ
comment61-5:เค้าก็ไม่ได้เขียนเอาสละสลวยส่งประกวดเนาะ.. ใจเย็นๆนะคะ อ่านเอาเนื้อหาเนาะ

ป.ล.แต่เราชอบสำนวนอะ
comment61-6:ถ้าไม่เข้าใจและรำคาญขนาดนี้ ปุ่มx มุมขวาบน กดเลยคะ ไม่มีใครบังคับให้คุณมานั่งอ่านคะ

สู้ๆๆ คะ จขกท ภาษาเหนือ และภาษาท้องถิ่นต่างๆ มันมีเอกลักษณ์และสวยงามในตัวของมันเองคะ
comment61-7:โถ......พ่อเจ้าประคุณ
comment61-8:อ่านแล้วอยากจะเอาอะไรเขวี้ยงจอ...

คือเข้าใจแหละครับว่ามันก็ต้องพยายาม..

เข้าใจด้วยว่า จขกท. ไม่ได้ง้อให้มาอ่าน..คืออุตส่ามาเขียนให้อ่านก็ดีแค่ไหนแล้ว..

แต่แบบมันอยากอ่านมากๆไงครับ เลยต้องมาพยายามที่จะอ่าน คนไม่รู้ภาษาเหนือจะให้มันจะพยายามยังไงมันก็อ่านไม่ออก ..คือมันพอจะเข้าใจบางคำ แต่รวมๆแล้วก็ไม่เข้าใจหลายๆประโยค 

ที่มาบ่นนี่ก็ไม่ใช่ไม่อ่านนะครับ ก็ยังอ่านจนจบแบบสมัครใจเอง อ่านได้เท่าไหนก็เท่านั้น.. คือดีกว่าไม่มีให้อ่านเยอะมากก

แต่มันก็เหมือนมีคนจะทำกับข้าวให้กิน แต่ก็ลีลาไม่ตักใส่จานให้ซักที...หรือมีคนมาแปลหนังสือให้อ่าน แต่แปลคำเว้นคำ...

คือมาง้อกินครับ แต่มันก็ลำคาณมากกกกกกกกกกก
comment61-9:พูดตามตรงว่ามันไม่ได้ยากขนาดนั้น รูปแบบการวางประโยคก็เหมือนภาษาไทยกลาง(กทม) ศัพท์แสงก็คล้ายๆกันเพียงแค่มันมี Phonetic Shift ไปบ้างเท่านั้นเอง ถ้าอ่านออกเสียงจะเข้าใจได้ดีขึ้น เพราะมันใช้สมองคนละส่วนกับการอ่านในใจ
comment61-10:ก็อย่างที่คุณมิ้วกล่าวไว้นะคะ "คนเราความสามารถไม่เท่ากัน" จริงๆ ค่ะ
ถามตัวเองไหมคะว่าทำไมคนอื่นที่ไม่ใช่คนเหนือเค้าอ่านเข้าใจ? แม้จะต้องใช้ความพยายามสักหน่อย แต่ก็เข้าใจ
comment61-11:ส่วนตัวก็ไม่ใช่คนเหนือ แต่เราก็อ่านโดยรวมเข้าใจ ถ้าตั้งใจอ่านก็จะสามารถอ่านเข้าใจได้ คือเน้นเอาใจความสำคัญ ไม่ใช่ต้องแปลออกทุกคำ
comment61-12:61

ขอพูดตรงๆด้วยละกัน
ความสามารถในการเรียนรู้ของคุณ "ต่ำ" ไปนะ
comment61-13:ความเห็นนี้แรงไป แต่ว่าคนอ่านไม่เข้าใจก็มี คนที่ว่าความเห็นนี้เชิงดูถูกเราว่าคุณก็แรงไม่ต่างกัน
เราเป็นคนภาคกลางเรามั่นใจว่าตัวเองก็อ่านการผันเสียงได้ดี
แต่ว่านะคำบางคำมันไม่รู้จริงๆ ทำได้แค่อ่านสรุปใจความ
ดังนั้นแก่นของเรื่องเราเข้าใจ แต่ไม่ได้รู้สึกอินไปด้วย เพราะไม่เข้าใจหลายคำ

ดังนั้นถ้าจขกทต้องการสื่อแค่เนื้อหาสาระ ซึ่งมีประมาณ20%ของตัวอักษรทั้งหมด เราว่าเราเข้าใจและจขกทประสบความสำเร็จ
แต่ถ้าจุดมุ่งหวังคือต้องการให้ผู้อ่านมีอารมณ์ร่วม
เราอาจเป็นกลุ่มคนที่ไม่ได้รู้สึกมีอารมณ์ร่วมขนาดนั้น เพราะไม่เข้าใจทุกคำ
comment61-14:ผมเนี่ยคนกรุงเทพฯเกิด-โตที่นี่เลย แต่ทำไมผมอ่านได้ล่ะ? อุตส่าต์มีบทความดีๆน่าอ่านขนาดนี้ยังจะไปว่าเค้าอีก
comment61-15:แรงไปครับ

ผมก็อ่านภาษาเหนือไม่ออก แต่จขกทก็ทำทับศัพท์ให้อ่านแล้ว

ที่เหลือๆที่ไม่ได้ทำแปลให้ก็ประมาณ 5% เอง ผมก็ข้ามๆไปนะ เพราะอยากรู้ที่มาที่ไปมากกว่า
comment61-16:รำคาญ

[Spoil] คลิกเพื่อดูข้อความที่ซ่อนไว้ไม่ใช่ ลำคาญ
comment61-17:ก็ไม่ต้องอ่านค่ะ บางทีการเปิดใจออกจากกะลาครอบ หาความรู้จากสิ่งที่ตัวเองไม่รู้ มันดูจะเป็นการเพิ่มพูนความรู้มากกว่านะคะ เราไม่ได้เป็นศูนย์กลางของโลกค่ะ เข้าใจว่าชีวิตมีปม แต่ถ้าปมมันไม่น่าอวดก็ไม่ต้องเอาออกมาอวดนะคะ 
#ลำไย
comment61-18:เอ่อ พวกคุณต้องด่าเขาแรงขนาดนั้นเลยเหรอคะ มันเป็นความผิดร้ายแรงขนาดนั้นปะที่อ่านไม่เข้าใจ หรือได้ด่าเอามันส์แล้วสนุกดี....

ถึงจข.คห. คำเหนือส่วนมากจะเปลี่ยนเสียงใสเป็นขุ่น (เช่น ท เป็น ต หรือ ค เป็น ก) และมักเพี้ยนไปทางเสียงตรีค่ะ
เช่น บ้านตุ๊ก = บ้านทุกข์ แปลว่าบ้านจน
มีคำอื่นที่เปลี่ยนไปเลยบ้างเช่น
แหม (ham) แปลว่า อีก
กำ แปลว่า นิดหน่อย แป๊บนึง
อันนี้เดี๋ยวคุณมิ้วจะซับไว้ให้ในเม้นต่อๆไป รออ่านนะคะ

ป.ล. แต่คุณก็ไม่ควรมาบอกว่ารำคาญอะไรแบบนี้นะคะ ไม่ใช่เรื่องอะ
ไม่รู้เรื่องก็บอกเขาดีๆแบบที่คห.อื่นทำกัน
แล้วก็ไม่ควรตำหนิสำนวนการเขียนด้วยค่ะ
comment61-19:ผมก็อยู่กรุงเทพ ทั้งชีวิตเคยไปเหยียบเชียงใหม่แค่วันเดียว แต่ทำไมผมอ่านออกทุกคำเลย
คนเราควาสามารถไม่เท่ากันจริงๆแหละครับ

แถมยังมากล้ารำคาญเขาอีก มันบ่งบอกอะไรได้บางอย่างจริงๆ.....
comment61-20:ยินดีเรียนเชิญออกจากกระทู้ค่ะหากมันต้องใช้สมองในการเข้าใจมากนัก เชิญ!!!
comment61-21:เราอ่านหนังสือเยอะมาก และเราเป็นโรคขี้รำคาญคนเขียนกระทู้ที่เขียนไม่ดี สื่อสารไม่ดี

แต่กระทู้นี้เราไม่เห็นรำคาญ เค้าก็เขียนอ่านเข้าใจง่าย สื่อสารรู้เรื่องนี่
comment61-22:ดิฉันก็เกลียดความเห็นของคุณค่ะ
comment61-23:คิดว่าอายุยังน้อยอยู่แน่ๆ 
และคิดว่าเวลา เจ้าของ ค ห นี้ เขียนหนังสือคงสะกดผิดเยอะ และคงอ่านหนังสือน้อย 

ฮือ ฮื่อ ฮื้อ ... หือ หื่อ หื้อ... เราว่าคุณต้องอ่านออกเสียงผิดแน่ๆ

ที่เจ้าของกระทู้เขียน ไม่เห็นจะเดายากตรงไหน แต่ก็นั่นแหละ ความสามารถ คนเราไม่เท่ากัน ฮิ ฮิ คิ คิ  งุ งิ  อ่านออกมั้ยคะ
comment61-24:อ่านแล้วหงุดหงิด ไม่ชอบ สรุป อย่าเยอะครับ 

อ่านไม่ออกครับ หลายๆความเห็น ดูอวดฉลาดก็ไม่อ่านครับ เลื่อนผ่านๆ 55555
comment61-25:พูดตรงๆบ้างนะครับ

จ้างคิงหยัง
comment61-26:เราว่าคุณมิ้วเขียนได้ดีมากอ่านแล้วนึกภาพตามเลย(ทั้งๆที่ไม่เข้าใจทุกคำ)
ในเมื่อเค้าพยายามเขียนให้อ่านดีขนาดนี้ คุณก็หัดใช้ความพยายามอ่านบ้างก็ได้มั๊ง ขี้ค้านแต๊(นี่ไปเสิทอากู๋มาว่าเลยนะผิดถูกขออภัย)
comment62:ท่าจะยาว  แต่คุณมิ้วเขียนสนุกมาก  
รออ่านนะคะ
comment63:ถ้าสมัย 40 ปีก่อนเราเกิด
มีคุณแม่ของดาราในอดีตที่แม่สายเขาก็ทำกิจการนี้ เดาว่าอาจรู้จักกันกับคุณ จขกท
สมัยนี้คิดว่าเด็กๆไม่ค่อยได้ไปขายตัวแบบนี้แล้ว มีแต่ไทยใหญ่ หรือประเทศเพื่อนบ้านที่ถูกขาย
.
ส่วนไทยความเป็นอยู่ดีขึ้นมาก มักจะสมัครใจไปขายเองเพราะเงินดี 
การสมัครใจขายตัวเองไม่เท่าไหร่ ถือว่าเจ้าตัวตัดสินใจทำ
แต่การที่พ่อแม่ขายเด็กๆเป็นเรื่องที่เลวร้ายมาก เรียกว่าแทบไม่เหลือความเป็นคน บ้าวัตถุนิยมสุดชีวิต
comment63-1:นึกออกทันทีเลยว่าเป็นใคร
comment63-2:นึกออกเลยค่ะ เคยได้ยินคนคนเฒ่าคนแก่เค้าเล่ามาอีกที 
ปล.คนแม่สายค่ะ
comment63-3:อยากรู้จังค่ะ หลังไมค์ได้มั้ยคะ 

ปล.เก๊าเกิดไม่ทัน
comment64:อ่านแล้วสลดใจ ฟังเพลงแม่สายของพี่ปู พงสิทธิ์แล้ว อินมาก
comment64-1:แอบปักไว้ตรงนี้
comment64-2:แม่สายของพี่เทียรี่ ครับ

พี่ปู ไถ่เธอคืนมา
comment65:คนข้างบ้านรุ่นเดียวกับแม่เรา.....โดนพ่อแม่ขายไปตั้งแต่เป็นสาว ป่านนี้จะห้าสิบแล้วยังไม่เคยเห็นหน้าเลย มีแต่พัสดุจ่าหน้าเป็นตัวภาษาจีนส่งมาที่บ้านพร้อมเงินโอน แม่เราบอกว่า ชาตินี้คงไม่ได้เห็นหน้าเพื่อนคนนี้แล้วล่ะ
comment66:อ่านแล้วหดหู่  น้ำตาไหลเลยค่ะ  เพราะคำว่ากตัญญูกับบุพการีแต่ตัวเองต้องทำอะไรที่ฝืนใจ และในที่สุดก็จะกลายเป็นผู้หญิงกร้านโลก
comment67:เห็นหลายคนคอมเม้นท์เรื่องภาษาเหนือ ผมกลับรู้สึกว่าได้อรรถรสดีนะครับ ได้ศึกษาภาษาท้องถิ่นไปในตัว จริงๆก็ไม่ได้ยากนะผมว่า 
ปล.ผมคนภาคใต้ครับ
comment67-1:เห็นด้วยคะ 
อ่านไปอ่านมา ก็เข้าใจเนื้อหาดีนะคะ แม้จะแปลทุกๆตัวไม่ออก แต่โดยรวมแล้ว อ่านเข้าใจคะ
comment67-2:จริงค่ะ อ่านเข้าใจนะ เราเองก็ไม่รู้ภาษาเหนือหรอกก็แค่เคยดูละครเอง ไปเชียงใหม่ก็แทบจะไม่เจอคนพูดภาษาถิ่นกัน เราไม่ได้แปลเป๊ะๆทุกตัวแต่ก็เข้าใจได้ว่ากำลังพูดถึงอะไร 
คงจะจริงนะ บางคนเค้าว่ารู้ภาษาอื่นก็ดีแต่น่าจะเข้าใจภาษาถิ่นไว้บ้าง
comment68:กำลังม่วนเลยครับ กำลังฮู้จักกำว่าตกเขียว ตอนแรกกึ๊ดว่า เป็นโรคอะหยังอิ๊ ขะใจ๋โวยๆเน้อ ถ้าอ่านอยู่
comment69:T T เกาะคุณมิ้ว
อิสานก็มีค่ะ นักบ่าเต้าตางเหนือ แต่ก็มีเยอะเลย...
comment70:คำเมืองก็ได้แต่ของวงเล็บแปลภาษากลางหน่อยค่ะ แหะๆ ไม่เข้าใจจริงๆ
comment71:ลดภาษาถิ่นก็ดีค่ะ เราคนเหนือแท้ ๆ ยังรู้สึกว่าอ่านยากมาก ๆ เลย คนภาคกลางจะเหลือเรอะ

เรากะ จกขก รุ่นราวคราวเดียวกัน ตกเขียวนี่ได้ยินมาตั้งแต่เด็กได้ยินทีไรก็รู้สึกแย่ เรื่องแบบนี้ไม่น่าเกิดขึ้นเลย
comment71-1:อ่านยาก เพราะเด็กรุ่นใหม่ ไม่รู้จักการ ผัน วรรณยุกต์ ของ อักษร กลาง ต่ำ สูง 
ไม่แปลกที่คุณจะอ่านไม่ได้ ออกเสียงไม่ถูก
comment71-2:บ่ใช่เด็กรุ่นใหม่เน้อ เกิดมานานกว่า จขกท อีก เกิดละใหญ่ตี้เจียงฮายเนียะ บอกว่ามันอ่านยาก บ่ได้บอกว่าอ่านบ่ถูกหรืออ่านไม่ได้ 

ภาษาเหนือเจียงฮาย เจียงใหม่ แพร่ น่าน ลำปาง ออกเสียงสำเนียงยังบ่เหมือนกันเลย 

คุณจะบอกว่ามันดีแล้วคนอื่นอ่านเข้าใจก็ได้นะ มันเป็นความคิดเห็นของคุณคนเราเห็นต่างกันได้

แต่จะมาบอกว่าคนอื่นผันวรรณยุกต์ไม่เป็นนี่ไม่ใช่ละ คุณยังไม่เคยฟังเราพูดเลยแล้วมาบอกว่าเราออกเสียงวรรณยุกต์ไม่ถูกได้อย่างไร
comment72:เป็นคนเหนืออ่านบทความนี้ได้อรรถรสมาก เราอายุยังไม่เยอะค่ะเกิดไม่ทันแต่แม่เคยเล่าให้ฟัง ในซอยบ้านเราตรงบ้านหลังแรกของซอยเคยเป็นซ่องมาก่อน โดนหลอกให้มาขายพอสาวๆคนไหนขัดขืนก็โดนแม่เล้าแมงดาทุบตายฝังอยู่ใต้บ้านนั้นเอง มีสาวคนนึงเคยมาหลบใต้ถุนบ้านยายเราขอร้องไม่ให้ยายเราบอกแม่เล้าที่ตามมาว่าหลบอยู่ในนี้ ยายเราสงสารก็ช่วยปิดไว้ มายุคเราไม่มีแล้วซ่องแห่งนั้นมีแต่ยายแก่ๆที่เคยเป็นแม่เล้ามาก่อนอยู่กับลูกสาว ยายแม่เล้าเก่าคนนี้แกเป็นอัมพฤกช่วยเหลือตัวเองไม่ได้นั่งนิ่งๆอยู่แต่หน้าบ้าน บาปกรรมพึลึก เห็นแล้วเวทนาแต่แกก็ทำกับลูกสาวเขาไว้เยอะ
comment72-1:อยากทราบว่า พี่เค้าหลบพ้นมั้ยคะ แล้วหนีไปได้มั้ย 

นับถือคุณยายของคุณจังค่ะ ที่ให้ความช่วยเหลือคนตกทุกข์ได้ยาก
comment73:ชอบสำนวนการเขียนค่ะ ภาษาเหนือน่ารัก แต่ขอซับภาคกลางด้วยค่ะ อ่านไม่ออกจริงๆ บางคำ มันทำให้เสียอรรถรสในการอ่าน
comment74:อยากอ่านนะคะ แต่อ่านไม่รู้เรื่องจริงๆ
comment75:สมัยก่อนดังมาก รู้สึกจะมีเขียนในหนังสือเรียนเลยด้วย
เป็นปัญหาใหญ่ในสังคมเลย สงสารเด็กสาวเหล่านั้นมากๆ
สะเทือนใจสุดๆ น่าจะมีหนังมีละครสะท้อนออกมาบ้าง
comment75-1:มีแล้วครับ ฟ้ากระจ่างดาว ช่อง7ปี2548 ช่อง3เอามารีเมคอีกรอบปี2556
เวอร์ชั่นนุ่นป๋อ ดังมาก เรตติ้งดีด้วย เวอร์ชั่นที่สองก็ดีไม่แพ้กัน
comment76:ปัก
comment77:มายกมือว่าเป็นอีกคนที่รับรู้เรื่องราวเจ้า
เป็นสาวหละปูน เมื่อก่อนตอนยายยังไม่ตาย เคยเล่าให้ฟังบ่อยๆ
โชคดีที่ที่บ้านสมัยก่อนพอมีฐานะ คุณทวด อุ๊ยตาหลวง เป็นพ่อใหญ่ของหมู่บ้าน ลูกหลานเลยรอดตัวไป
ยายเล่าให้ฟังตั้งแต่เรายัง12-13 บอกว่าอายุเท่านี้สมัยก่อน ถ้าบ้านตุ๊ก(จน) มืงโดนขายลงใต้แล้ว
คนที่กลับมา เคยเล่าให้ยายฟัง ทุกข์ทรมานเหลือเกิน ต้องทำงานจนอวัยวะเพศเป็นแผลบวมช้ำก็ยังไม่ได้หยุดพัก 
หลายคนร้องไห้ ขอลูกค้าพากลับบ้านที เหล่าลูกค้าส่วนใหญ่มักจะไปแจ้งแม่เล้า พวกเธอก็จะโดนตบตีซ้ำอีก
หลายครั้งเข้าก็ไม่มีใครกล้าฟ้องลูกค้าอีกเลย เพราะไม่มีใครช่วยได้
แต่มีป้าคนหนึ่ง ได้ผัวเป็นเจ๊ก กลับบ้านมาตั้งรกรากทุกวันนี้ เพราะได้เจ๊กไถ่ตัวออกมา
เดี๋ยวนี้ลูกหลานเชื้อจีน ขยันขันแข็ง ร่ำรวยเป็นล่ำเป็นสันไปแล้ว

ยายว่า ชาวบ้านแถวนี้สมัยก่อน บ้านไหนมีลูกสาวก็ดีใจ ใหญ่มาจะได้ขายแล้ว
11-12 ก็จะรีบปล่อยขายละ อยากได้ตัง 
หายไปประมาณ ช่วงแม่เรายังสาวๆ แม่เคยเล่าว่า มายุคแม่นี้ เพื่อนๆเล่าให้ฟัง
บอกแม่ "ไปโดดรถไฟมา" (ข้อมูลตรงนี้ยังไม่แน่ชัด เพราะแม่เคยเล่านานมาแล้วไม่ได้ถามต่อ ใครมีช่วยเสริมทีค่ะ)
คือกลุ่มเด็กสาวๆ พอขึ้นรถไฟไปกับเอเย่นแล้ว สบโอกาสตอนรถไฟชะลอตัว หรือจอดตามสถานี พากันหนีลง 
เรียก "รับจ้างโดดรถไฟ" "ไปโดดรถไฟ" อะไรสักอย่าง
ไม่แน่ใจว่าทางเอเย่นรู้เห็นด้วยไหมอย่างไร ใครช่วยแชร์ด้วยค่ะ
comment77-1:เพิ่งเคยได้ยิน สนใจค่ะ รอฟังด้วยเผื่อมีคนรู้
comment78:ไม่รู้ภาษาเหนือ แต่ชอบสำนวนการเขียน และอ่านเข้าใจ

เอาเรื่องจริงมาตีแผ่ ชัดเจน แจ่มแจ้ง เป็นประโยชน์มากครับ

เพลงอาจไม่เกี่ยวโดยตรง  แต่สะท้อนสังคมสมัยนั้นได้ดีเหมือนกัน
https://www.youtube.com/watch?v=-0Chqe19qeY
comment79:อ่านแล้วสะเทือนใจมากๆ รออ่านต่อนะคะ (เป็นภาษาเหนือก็ได้อารมณ์ดีออกค่ะ พอเข้าใจอยู่)
comment80:สะเทือนใจมากคะ
comment81:😮
comment82:อ้าวกำ ยังไม่จบหรอเนี่ย 55555 มาอ่านทีหลังนึกว่าจบแล้ว ><'

เก๊ารอได้นะ จำได้เลยว่าล็อคอินนี้ของดีมีคุณภาพ
comment83:นี่ยังไม่หมดไปจากประเทศไทยอีกเหรอ
comment84:เคยดูหนังเรื่อง กลกามแห่งความรัก​ เนื้อเรื่องออกคล้ายๆ แนวนี้แต่คิดว่าน่าจะหลังจากยุคตกเขียวมาหน่อย
comment85:คนที่รู้จักเมื่อ 20 ปีก่อน เธอมาจากแม่แจ่มค่ะ เป็นชาวเขา

เธอเป็นคนผิวขาวอมชมพู สวยตามแบบฉบับสาวเหนือ แก้มใสมากๆ ดวงตาวาววับสดใส
เธอมีสามีเป็นตำรวจ มีลูกที่น่ารัก แต่เธอเลือกที่จะลงไปขายตัวที่ใต้
เพราะ "พ่อแม่อยากมีบ้านใหญ่" บ้านที่ใครๆ เขาก็มีกัน เพื่อนบ้านปลูกบ้านหลังใหญ่ มีรถให้พ่อแม่ขับ 
ส่วนตัวเธอนั้น แม้จะมีสามีที่ดี มีลูกที่น่ารัก แต่เงินเดือนตำรวจ ไม่เพียงพอที่จะหาสิ่งเหล่านั้นให้พ่อแม่เธอได้

เธอตัดสินใจเลิกกับสามีแล้วไป "ขายตัว" ที่ใต้ ส่งเงินไปปลูกบ้านหลังใหญ่ให้พ่อแม่ 
วันหยุดยาวเธอกลับไปบ้านเยี่ยมพ่อแม่ ครอบครัวดูมีความสุขกันดี พ่อแม่มีบ้านหลังใหญ่อยู่ดูมีความสุขมาก 
ตัวเธอเองก็เหมือนมีความสุขที่พ่อแม่ยิ้มแย้ม ลูกของเธอวัย 4 ขวบก็กำลังน่ารัก 
ทุกอย่างดูดีหมด 

แต่... เธอไม่เคยลืมสามี ไม่เคยลืมวันเวลาที่อยู่กันเป็นครอบครัว
พูดถึงเสมอ ดูรูปภาพของลูกและสามีเสมอ

เราถามเธอว่า แล้วทำไมเลือกเส้นทางนี้ อดทนหน่อยก็เก็บเงินปลูกบ้านให้พ่อแม่ได้
เธอบอกว่าเราไม่เข้าใจหรอก เพื่อนบ้านเขามีกันทั้งนั้น สงสารพ่อแม่
มีผัวเป็นตำรวจก็ใช่ว่าจะมีเงิน

มันเศร้านะ แต่มันคือความจริง 
ทุกวันนี้ก็ไม่รู้ว่าเธอยังมีชีวิตอยู่เหลือเปล่า
comment85-1:อ่านแล้วเศร้าจังเลยค่ะ เพราะคำว่ากตัญญูคำเดียวแท้ๆ
comment86:จขกท.เขียนได้น่าติมตามมาก ปักรอคะ.
comment87:พี่มิ้วเขียนแล้วนึกภาพตามชัดเลย 
ได้อารมณ์ดี ถึงจะแปลไม่ค่อยออกก็เถอะ 5555

รอค่ะๆ
comment88:กระทู้ดีมากนะครับ แต่ขอยาว ๆ จุใจกว่านี้หน่อยได้ไหม
comment89:อรรถรสดีค่ะ..ซาวด์เหนือเนี่ย

จริงๆ ไม่ใช่แค่เหนือหรอก อิสานก็อยากให้ลูกมีผัวฝรั่ง ส่งเงินทองให้พ่อแม่ปลูกบ้านซื้อทองหยอง บางหมู่บ้านแทบจะเปลี่ยนเป็นหมู่บ้านเขยฝรั่ง

สงสัยง่ะ ว่าคนเป็นพ่อแม่ไม่คิดทำมาหากินรึไง 
งอมืองอเท้ารอขายลูกกินงิ??
comment89-1:ค่านิยมแบบนี้สมัยนี้ก็ยังมีค่ะ น้าเราล่ะคนนึง
คอยพูดกรอกหูว่าให้หา ผ ฝรั่งที่บ้านจะได้สบาย
ทั้งที่เราเองก็หาเงินส่งตัวเองได้ไม่ได้ต้องการพึ่งใคร แต่ยังโชคดีที่พ่อเราไม่บ้าจี้ไปด้วย ไม่งั้นปวดหัวแย่
comment89-2:ค่านิยมสมัยนี้ผู้ใหญ่บางรุ่นยังคิดว่าสามีฝรั่งรวยอยู่ ทั้งๆที่ฝรั่งก็ไม่ได้รวยทุกคน
comment90:ไม่ทันรุ่นตกเขียวค่ะ แต่ทันรู้เห็นรุ่นญี่ปุ่นเฟื่องฟู (ปัจจุบันนี้ก็มีให้เห็นอยู่แถวบ้านเหนือ)  บ้านหลังโตจริงนะ พ่อแม่ซื้อนา มีทองใส่ ตามไดอาล็อคเลย ผิดแค่อี่ปี้ตี้ไป เปิ้นบ่าไจ้สาวจี๋จะอี้ ลูกสามผั ว แหมสอง  จ๋นป้อแม่บอกหื้อไป อยู่ไปก็อย่างเก่า  บ่มีก๋านไห้  สมัครใจ๋ล้วนๆ 55555
comment91:เหมือนจะลืมเรื่องนี้ไปแล้ว อ่านเรื่องที่พี่เขียนทำให้นึกถึงเพื่อนคนหนึ่งที่เรียนจบ ป. 6 แล้วเค้าก็ไปใต้กับพี่ในหมู่บ้าน หลายปีต่อมา ได้ข่าวว่าเค้าไม่สบายกลับมาอยู่บ้าน พวกเราเพื่อนๆ จึงพากันไปเยี่ยมเค้าที่บ้าน ต่างรู้กันว่าเพื่อนเราไปทำอะไรมา และเป็นอะไรกลับมา ตอนเจอหน้ากันก็พูดคุยให้กำลังใจขอให้หายไวไว ลับตาเพื่อนก็อดร้องให้ สงสารในโชคชะตาของเพื่อนไม่ได้ มันเป็นความรู้สึกที่บอกไม่ถูกเวลาไปบ้านหลังใหม่ของเพื่อน เห็นมอไซค์คันใหม่ ทีวีใหม่ ตู้เย็นใหม่ ที่แลกมาด้วยชีวิตทั้งชีวิตของคนคนหนึ่ง แลกมาด้วยชีวิตจริงๆ
comment92:log in เข้ามาตอบกระทู้นี้โดยเฉพาะ...
เขียนแล้วคนอ่าน อ่านไม่เข้าใจนี่ก็ไม่มีความหมายนะครับ บอกว่าเขียนแบบนี้แล้วใส่อารมณ์ได้มากกว่า แต่คนไม่เข้าใจนี่ก็ไม่มีอารมณ์นะครับ ไม่รู้เลยว่าเขียนให้ตัวคนอื่นหรือตัวเองอ่านกันแน่...
หากความเห็นนี้ทำให้ไม่ชอบใจก็ขออภัยมาไว้ณ ที่นี้ด้วยครับ
comment92-1:โอ้โห... เขียนให้คนอื่นหรือให้ตัวเองอ่านกันแน่...

จะพูดขนาด
ด่าเลยเหอะ ไม่ต้องขออภัยหรอก...มันไม่ช่วยให้รู้สึกดีหรอกคุณ
เราไม่ชินกับวิธีตบหัวลูบหลัง  แต่เราก็...



ปล. การประชดประชัน เหน็บแนมของคุณ ทำให้เรานั่งกอดตุ๊กตาร้องไห้...
บอกผลของการคอมเม้นท์ เผื่อจะช่วยให้คุณสบายใจขึ้นนะคะ...
comment92-2:เฮ้อ.....ว่าจะได้อ่านเรื่องดีๆยาวๆซักหน่อย...

จขกท. อย่าคิดมากนะคะ คำบางคำอ่านยากก็จริง แต่ก็ไม่ใช่ว่าอ่านไม่ออกอ่านไม่ได้ค่ะ

เป็นกำลังใจให้ จขกท.นะคะ

ปล. หนูเป็นคนใต้ยังแปลได้เลยค่ะ
comment92-3:แต่หนูเข้าใจนะคะ มันก็ไม่ได้ยากเย็นอะไร ไม่จำเป็นต้องรู้ทุกคำแค่จับใจความได้ก็พอ เป็นกำลังใจให้เจ้าของกระทู้ค่ะ เขียนต่อนะคะ รออ่านๆ
comment92-4:คนที่อ่านเข้าใจก็มีออกถมไป ลองเลือกอ่านเรื่องใหม่ที่คุณอ่านแล้วเข้าใจสิคะ
comment92-5:คห.๙๒ เปิดใจให้กว้าง ๆ ดูสิครับ สิ่งสำคัญไม่อาจจะเห็นได้ด้วยตาเพียงอย่างเดียวครับ
comment92-6:โอ้ย มันยากเย็นขนาดนั้นเลยหรอ เราคนกรุงเทพยังอ่านพอรู้เรื่องเลย ภาษาไพเราะดีอีกต่างหาก

ไม่จำเป็นต้องรู้หมดทุกตัวอักษร แค่จับใจความได้ก็รู้เรื่อง เว้นแต่ว่าจะ....มากๆ
comment92-7:คุณรู้จักการอ่านสรุปใจความไหมครับ?  ก็อย่างที่ความเห็น 92-6 ว่าไว้นั่นแหล่ะครับ  ไม่จำเป็นที่จะต้องแปลหมดทุกคำ  แค่คุณดูรูปประโยคในภาพรวม คุณก็สามารถจะเข้าใจในสิ่งที่ จขกท จะสื่อได้ไม่ยากแล้ว
comment92-8:ทำไมเราอ่านเข้าใจหว่า เราคนนครสวรรค์พูดภาษากลางนะคะ ภาษาที่ใช้มันไม่ใช่กำเมืองแอ๊ดแฝว้นนนนอะไรเลย...
comment92-9:ทำไมไม่คิดว่าเขาเขียนให้คนที่อ่านเข้าใจอ่านล่ะคะ
พี่จะเอาตัวเองเป็นศูนย์กลางจักรวาลเกินไปไหมคะ
คนอ่านรู้เรื่องมีเยอะแยะ เฮ้อ
comment92-10:ผมคน  กทม  ยังแปลออกเลยบางคำไม่ออกก็ไปเปิดgoogle อ่าน  เค้ามาเขียนให้อ่านก็บุญแล้ว
comment92-11:ขนาดเราเป็นแค่คนอ่าน เห็นแล้วยังสะอึกเลย 
คุณบอกเหมือนจขกท เขียนภาษาพม่าให้คนไทยอ่านอย่างนั้นแหละค่ะ
ถึงมันจะแล้วแต่รสนิยมคนด้วย แต่เจ้าของความเห็นแรงไปหรือเปล่าบางที 
คนส่วนมากยังอ่านเข้าใจนะคะ มีเพียงบางส่วนที่ไม่เข้าใจ 
บางคนเสียอรรถรส แต่หลายคนได้อรรถรสนะคะ
comment92-12:ล็อคอินนี้มาบอกคห.นี้เลยว่า ไปหาอะไรที่ถูกใจอ่านก็ได้ค่ะ
เราก็ไม่รู้ภาษาเหนือหรอก แต่เรา "พยายาม" อ่านเพื่อทำความเข้าใจสิ่งที่จขกท.พยายามจะสื่อ
ลองหากระทู้อื่นๆอ่านดูนะคะ เผื่อว่าคห.นี้จะมีความสุขกับการอ่าน
รวมทั้งคห.อื่นๆที่บ่นเรื่องการใช้ภาษาด้วย เราว่ามันไม่ได้ยากเย็นแสนเข็ญอะไรขนาดนั้นเลยนะคะ
ถ้าไม่อยากอ่านก็ข้ามกระทู้นี้ไปค่ะ ไปอ่านอะไรที่มันง่ายๆดีกว่ามั้ย
เจอคอมเม้นแบบนี้เยอะๆแล้วหงุดหงิดมากค่ะ นอกจากจะเม้นไร้สาระแล้วยังน่ารำคาญอีกด้วย
comment92-13:เป็นกำลังใจให้คุณมิ้วนะคะ
comment92-14:ถึงคุณเจ้าของความเห็น
คนที่อ่านแล้วเข้าใจก็มีเยอะแยะ ไม่รู้คิดว่าตัวเองอ่านอยู่คนเดียวเหรอครับ

หากความเห็นนี้ทำให้ไม่ชอบใจก็ขออภัยมาไว้ณ ที่นี้ด้วยครับ
comment92-15:เราอ่านออกค่ะ จขกท เขียนต่อไป คุณไม่ได้เขียนแล้วอ่านได้อยู่คนเดียว

ปล. เราคนใต้ ใช้สมองคิดนิดนึง หาข้อมูลอีกหน่อยก็อ่านออกแล้วค่ะ 😊😊
comment92-16:ไม่อยากอ่านก็ไม่ต้องอ่านสิคะ มารยาทเดี๋ยวนี้มันหายไปไหนหมด ตัวเองก็ไม่เข้าใจก็มาร้องเย้วๆๆๆๆ มีสิทธิ์อะไรไปสั่งคนอื่นคะ อยากเผือกแต่ไม่พยายามงี้ก็ได้หรอ?
ไม่ต้องอ่านค่ะ กดปิดไปเลย รำ
comment92-17:ผมเชื่อว่าใครก็ตามที่อ่านไม่เข้าใจ ถ้าใช้ความพยายามและตั้งใจจริงสักนิด ก็คงจะเข้าใจได้ไม่ยากเย็น
(ผมพูดแต่ภาษากลาง ผมยังพยายามอ่านและทำความเข้าใจจนรับรู้ได้ครับ)
comment92-18:สมาชิกหมายเลข 2137338 ถึงขนาดต้องล็อคอินมาด่าคุณมิ้วเลยเหรอคะ
ปัญญาคงมีแค่นั้นจริง ๆ อ่ะนะ เราเข้าใจว่าอย่างนั้น
เพราะถ้าไม่ทึบจริง ๆ ก็ต้องพออ่านได้บ้างอ่ะนะ
comment92-19:ถึงกะต้องล็อคอินมาด่าเค้าแบบนี้เลย ผมว่ามันไม่ได้อ่านยากขนาดนั้นนะ แต่โอเคต้องใช้เวลานั่งนึกคำมาเทียบกันนิดนึง ผมกลับมองว่าเป็นอรรถรสกว่าวิธีเขียนหนังสือสมัยนี้ ไอ้ประเภทต้องป้อนเข้าปากแบบสี่ประโยคห้วนๆ ไม่เกินแปดบรรทัดเนี่ย
comment92-20:คห 92 เขียนใครมีความรู้และสมองเพียงพอก็อ่านครับ 

ผมว่าแบบนั้น
comment92-21:อ่านข้ามช่วงที่ไม่เก๊ตภาษาท้องถิ่นครับ แค่นี้นะ
comment92-22:เราเห็นหลายความเห็นมาว่าเจ้าของกระทู้ เราว่าเราคนใต้ก็อ่านออกนะ ยิ่งอ่านออกเสียงดู สนุกดี หยั่งกะตัวเองพูดภาษาเหนือได้
comment93:เป็นคนอำเภอใกล้ๆ ดอกคำใต้ค่ะ

เราไม่ทันรุ่นนี้หรอกค่ะ แต่แม่เราทัน บ้านแม่เรา แม่กับพี่น้องที่เป็นผู้หญิงไปทำงานโรงงานที่ กทม. ส่วนลูกพี่ลูกน้องแม่ก็ 'ไปใต้'

บ้านพ่อ โชคดีที่พ่อกับอาเป็นผู้ชายทั้งคู่ แต่ลูกสาวที่เป็นลูกติดของปู่เลี้ยงเรา (ปู่เราตาย ย่าแต่งงานใหม่อีกรอบค่ะ) ก็ไปกันทั้งสองคนเลย

เคสที่เรายกมา อาจจะโชคดีหน่อยที่ไม่มีใครติดโรคร้าย ทั้งตอนนี้ก็มีครอบครัวกันหมด เราว่าผู้ชายบ้านเรารุ่นก่อนดีอยู่อย่างหนึ่ง คือเขาไม่ได้เหยียดหยามคนที่ไปใต้ แต่จะมองเหมือนไปทำงานปกติ คือรู้ว่าทำอะไรแหละแต่ไม่ได้รังเกียจรังงอน พร้อมที่จะเริ่มต้นครอบครัวกับคนที่กลับมาได้

แต่อย่างว่า แม่เราเล่าให้ฟังเองว่า...ไม่ใช่ทุกคน และไม่ใช่ส่วนมากที่ได้กลับมา...

เรารู้เรื่องนี้ตั้งแต่เด็ก เพราะพอได้ยินคำว่าตกเขียว ได้ยินเพลง แล้วยังเสียงลือเสียงเล่าอ้างของคนที่อยู่ร่วมเหตุการณ์ ช่วงนั้นคำว่า 'ดอกคำใต้' แปลว่าเป็นที่ที่มีสาวงาม แต่พอเวลาเปลี่ยน ค่านิยมเริ่มเปลี่ย สายตาที่มองสาวงามเหล่านั้นก็เปลี่ยน...
comment93-1:อ ภูกามยาว อ เมือง หรือ อ จุน น้อ ถ้าหื้ออ้ายทาย อยู่ อ เมือง แม่นก่อเฮาอะ
comment94:ปักจ้า
comment95:อ่านแล้วสะเทือนใจมากค่ะ พ่อแม่จะรู้มั้ยว่าลูกสาวตัวเองถูกทำทารุณกรรมขนาดไหน ไม่ใช่แค่ไปเอาผัวเหมือนที่แม่เล้าหลอก ถ้าใครเคยอ่านเรื่องไล่ตงจิ้นลูกขอทาน พ่อตาบอด แม่ปัญญาอ่อน ทำอะไรไม่ได้นอกจากขอทาน ไม่มีความรู้เรื่องคุมกำเนิด มีลูกยั้วเยี้ย พ่อตัดสินใจขายพี่สาวคนโตของอาจิ้น อยู่ในซ่อง เธอถูกแม่เล้าทุบตีอย่างทารุณ ถูกแมงดาตีด้วยไม้ ทนไม่ไหวหนีออกไป ก็ถูกจับตัวกลับมาอีก ทีนี้โดนหนักเลย หรือบ้านโสเภณีที่ช่วยผู้หญิงถูกหลอกมาขายตัว หญิงพวกนั้นเล่าว่า ถ้าไม่เชื่อฟังแม่เล้าหรือทำแขกไม่ได้เป้าหรือคิดหนีจะถูกทารุณ มัดมือกับเพดานแล้วแม่เล้าตบหน้าไม่ยั้ง เอาค้อนตอกเล็บเท้า หรือมัดไว้กับเสาแล้วให้แมงดารุมเตะต่อย จับแช่น้ำแข็งจนเกือบตาย สารพัดวิธีที่จะสรรหามากระทำกับมนุษย์ด้วยกันได้

อยากมีบ้านหลังใหญ่ อยากมีทองใส่ อยากมีเสื้อผ้าสวยๆ ใส่ อยากมีอาหารดีๆ กิน แต่ต้องแลกด้วยการทำร้ายลูกสาวหลานสาวตัวเองอย่างแสนสาหัส บางคนเอาเงินไปบวชลูกชายเพราะคิดว่าจะได้เกาะชายผ้าเหลืองขึ้นสวรรค์ เวรกรรมจริงๆ กรรมใครก็กรรมของคนนั้น ไม่มีถ่ายทอดกันได้ แล้วลูกชายบวชไปก็ไม่รู้ว่าจะตั้งใจปฏิบัติธรรมรึเปล่า เรื่องนิสัยอวดมั่งอวดมี ไม่ใช่แค่คนเหนือค่ะ ภาคไหนๆ ก็มีทั้งนั้น ญาติเราแต่งงานไปอยู่ภาคใต้ เป็นเหมือนกัน ข้างบ้านซื้อรถกระบะ อีกบ้านไม่ยอมน้อยหน้า รีบขายที่เพื่อมาซื้อคันทีแพงกว่าข่ม ซื้อแล้วก็ไม่ได้ใช้อะไร ขับวนไปวนมาอยู่แค่นั้น เมื่อไหร่จะเปลี่ยนเป็นแข่งกันมีความรู้นะ บ้านฉันส่งลูกเรียนจนจบด๊อกเตอร์อะไรแบบนี้ ประเทศจะได้เจริญ
comment95-1:ตอนนี้มันเข้าสู่ยุคนี้แล้วค่ะ ที่พ่อแม่ เลี้ยงลูกเพื่ออวดชาวบ้าน
comment95-2:วัตถุนิยมเหมือนเดิม แต่เปลี่ยนเป็น เด็กเต็มใจขายเองมากขึ้น เพื่อให้ได้วัตถุมาอวด
comment95-3:ไม่ได้หมายถึงเรื่องวัตถุค่ะ แต่เลี้ยงลูกเพื่ออวดกับชาวบ้านในความหมายคือ เลี้ยงเพื่อให้ดูว่าลูกตัวเองมีดี เก่งกว่าอีกบ้านนึง ส่งเรียนทุกที่ บ้านนึงบ้านสอบเข้าแพทย์มหาลัยนึงได้ อีกบ้านส่งก็เลยไฟต์ให้ลูกตัวเองเรียนได้ดีกว่า เข้ามหาลัยดีกว่า เอาศักดิ์ศรีของตระกูล ของครอบครัว มาลงกับลูก เพื่อความได้หน้าของตัวเอง โดยที่ไม่สนใจว่าลูกตัวเองอยากเรียนอะไร อยากมีชีวิตยังไง เอาแต่ชีวิตตัวเองว่า คนเป็นลูกก็ทุกข์ เพราะต้องเดินตามเส้นทางของพ่อแม่ ไม่มีสิทธิ์เลือกอะไรเลย
comment95-4:ต้องคนรวยนะคะถึงจะทำได้ คนจนก็แบบหนึ่ง คนรวยก็แบบหนึ่ง แต่เหมือนกันคือ ไม่เคยนึกถึงความรู้สึกของลูก เอาความกตัญญูมาบังหน้า
comment96:เราอยู่ทางเหนือค่ะ อ่านภาษาท้องถิ่นเข้าใจได้ไม่ติดขัด
เรื่องของคุณมิ้ว มันทำให้เรานั่งอึ้งตั้งแต่แพร่ถึงลำปางเลย พอดีเปิดอ่านตอนนั่งในรถ
นึกถึงคำบอกเล่าของแม่ เวลาเราบ่นเรื่องการวางตัวของผู้หญิงผู้ชายบางคนในสังคมเมืองเหนือ
แม่เรามักบอกว่า 
ผู้หญิงเหนือบางคนเขาไม่ถือตัว ไปเที่ยวไปนอนกับผู้ชายพ่อแม่เขาก็ไม่คิดมากเพราะเดี๋ยวก็มีผัวแล้วชีวิตก็เดินหน้าต่อไป

เราฟังทีไรก็คิดว่า แม่เอาความคิดนี้มาจากไหน พอลองเล่าเรื่องกระทู้นี้ให้แม่ฟัง แม่ก็บอกว่า...ก็นี่ล่ะวัฒนธรรมของทางเหนือคนเหนือบางท้องถิ่นที่ห่างไกล บางครอบครัวที่เขาเป็นแบบนี้ แม่ก็เคยเห็นมาก็จึงบอกลูกตลอดไง เขาไม่ถือ

... เราก็เพิ่งเข้าใจแจ่มแจ้งถึงจุดเชื่อมโยง วิถี วัฒนธรรม ความคิดของคนเหนือบางกลุ่ม 

ถึงตกเขียวจะหายไปแล้ว แต่วัฒนธรรมและวิถี ความคิดของคนบางครอบครัวเกี่ยวกับลูกสาว มันยังคงฝังรากลึกอยู่
...
comment96-1:จริงๆค่ะ มาช่วยยืนยันว่าค่านิยม ที่ขายลูกสาวกินเนี้ย ไม่เคยเปลี่ยน ไม่สนใจว่าลูกจะมีผัวกี่คน ขอให้มีเงินให้ใช้ก็พอ มันยังมีอยู่ ตอนนี้ก็ไม่ลดลง น้องที่รู้จัก เปลี่ยนมาแล้ว สามผัว คบกันแบบหมั้นหมาย 
พ่อแม่ก็ได้ทอง ได้ตังต่อเติมบ้าน พอเจอคนใหม่ที่รวยกว่าก็เปลี่ยน ไม่สนใจด้วย เคสที่เรานี้ อายุ 20 ปีนะคะ
อี่น้องก๋อคนเมืองเหมือนกันเจ้า
comment96-2:ในยุคราวสี่สิบปีก่อนมาหน่ะใช่ครับ แต่ยุคก่อนหน้านั้นที่ยังเป็นประเพณีนับถือผีกันอยู่ ยุคนั้นห้ามแม้แต่ถูกตัวกันเลยนะครับ ถ้าชายใดไปถูกตัวฝ่ายหญิงนี่ต้องเสียผี รับผิดชอบแต่งงานดูแลกันไป แค่จับมือก็ไม่ได้นะครับ
comment96-3:นานเราบอกอย่าให้ผู้ชายถูกตัว ถ้าจะมีแฟนก็ต้องมีงานทำทั้งสองคนก่อน (เราก็อายุเกือบสามสิบล่ะ มีแฟนก่อนเรียนจบ หนูขอโทษนะยาย)
comment96-4:เรามีเพื่อนเป็นคนพะเยา (เราเป็นกนกรุงเทพฯ) เพื่อนบอกว่าแม่สอนว่าให้หาผู้ชายรวยๆ มาแต่งงานด้วย เเละเพื่อนก็เป็นคนรักสบายไม่ยอมทำงาน แม่ให้ตังค์ใช้ทุกเดือน แม่เค้าไปทำงานที่เยอรมัน ไม่เคยกลับมาเมืองไทยเลย เค้าบอกแม่เปิดบาร์ เราเคยมีเพื่อนเยอรมัน เวลาคุยกับเค้า ตอนแรกก็ซื่อใสไม่รู้ความ เเค่จะหาจุดเชื่อมโยงกับประเทศเค้า เลยบอกว่าแม่เพื่อนชั้นก็ไปทำงานที่เยอรมัน เค้ารีบถามเลยว่างานอะไร แล้วทำหน้าตามีเลศนัย คงหยั่งเชิงว่าเราจะรู้มั๊ย

ตอนนี้เพิ่งรู้ว่า อ้อ เยอรมันเป็นแหล่งของหญิงไทยที่ไปขายตัวที่นั่น พอบอกแม่เพื่อนไปทำงานที่เยอรมัน จะใช่งานนั้นหรือไม่ก็ตาม ก็จะโดนมองไม่ดีก่อนละ

ที่เราไม่ชอบคือ เค้าอยากหาคนรวยมาแต่งงานด้วย ก็หาไป เรื่องของเค้า เเต่สิ่งที่คนเหนือบางคน ย้ำนะคะว่าบางคน รวมทั้งเพื่อนของเราชอบทำคือ ชอบดูถูกคนที่เค้าคิดว่าจนกว่า พอดีเราเป็นคนกรุงเทพฯ ที่ขึ้นไปเรียนมหาลัยที่นั่น เลยไม่มีใครรู้พื้นเพเรา เเต่เรามีที่ดินอยู่ที่เชียงใหม่ด้วย เพียงเเค่ไม่เคยเอาออกมาอวด เพราะไม่จำเป็น เลยโดยนมองว่าจน รถก็ไม่มีขับ ไม่มีเงินไปละลายกับเสื้อผ้า ของใช้ต่างๆ แค่นั้นก็สามารถโดนมองว่าจนได้แล้วค่ะ ก็ตลกดี แต่พ่อแม่เราไม่เคยสอนให้หาผู้ชายรวยๆ มาแต่งงานมาเลี้ยงดูนะ
comment97:คนอายุเกิน 30 น่าจะรู้จักตกเขียวกันดี
ช่วงปี 2530 กว่า ช่วงเอดส์ระบาดหนักในกลุ่มคนขายบริการ   คำว่า ตกเขียว ได้ยินได้เห็นบ่อยมาก  มันดัดแปลงมาจาก การซื้อสินค้าเกษตรก่อนล่วงหน้า    แต่ไม่รู้ว่า ปัญหามันรุนแรงแค่ไหน
พอช่วงหลัง คนเที่ยวและพนักงานรู้จักใช้ถุงยางมากขึ้น การระบาดของเอดส์ในคนขายบริการก็ลดลง

หลังปี 2547 มีโครงการยาต้านไวรัสฟรี เด็กรุ่นใหม่ไม่ค่อยกลัวโรค ก็มีพวกสก๊อยล่าแต้ม
ปัจจุบัน  สังคมออนไลน์ก็เอื้อให้คนขายตัวผ่านเน็ทง่ายขึ้น

น่าสงสาร เด็กช่วงปี  2530 -2540 ที่ถูกบังคับขายตัว ติดโรค ตาย   ในขณะที่เด็กรุ่นใหม่ไม่เห็นถึงความน่ากลัวนี้
comment98:คิดว่าเป็นอาการอักเสบ คัน เชื้อรา ในช่องคลอดซะอีก
comment98-1:อันนั้นตกขาว!!
comment98-2:อันนั้นคงจะเป็นอาการตกขาวแล้วติด้ชื้อจนมีสีเขียวแล้วหละค่ะ หุหุ
comment99:เปิดบริสุทธิ์...
ทุกวันนี้สังคมตั้งคำถาม(ในพันทิปมีแทบทุกวัน) ผู้หญิงบริสุทธิ์ผุดผ่องมีอยู่ไหม
คนตอบจริงเอาจริงเอาจังก็จะประมาณสาววัยอุดมศึกษา อาจจะหายาก
เดี๋ยวนี้เด็กม.ต้นก็ซั่มกันลงโซเชี่ยลตามดูไม่หวาดไม่ไหว
คนตอบประชดประชันก็ประมาณ มีสิเยอะแยะ เด็กประถมไง
คนตอบแบบหัวก้าวหน้าคือ จะถามไปทำไม พรหมจรรย์มันสำคัญกับคุณค่าความเป็นคนหรือไร?

คำตอบในกระทู้ ตกเขียว...

เด็กหญิงที่ถูกพ่อแม่ขายเข้าซ่องอายุไม่เกิน 15 ปี
ส่วนใหญ่จบป.6 ปีนั้น และก่อนสงกรานต์ก็หลั่งไหลลงใต้
ทำไมเด็กหญิงล่องใต้ก่อนสงกรานต์ เทศกาลครอบครัวไม่ใช่หรือ?

ชาวเหนือยึดถือสงกรานต์เป็นปีใหม่ ต้องไปรดน้ำดำหัวผู้หลักผู้ใหญ่ 
ขอขมาลาโทษ ขอพรจากผู้เฒ่าผู้แก่ เข้าวัดตักบาตรทำบุญทำทาน
ปัดกวาดประดับประดาบ้านช่องให้สวยงาม เตรียมของอยากของกินไว้ต้อนรับพี่น้องบ้านใกล้และไกล
บ้านคนมีอันจะกิน เหล้ายาปลาปิ้งมีไม่ขาด คนเข้า ๆ ออก ๆ วุ่นวะวุ่นวายทั้งวันทั้งคืน
เป็นเทศกาลญาติพี่น้อง มิตรสหายเที่ยวหากัน เราไปบ้านเขา เขามาบ้านเรา บรรยากาศอวลไปด้วยความสุขแสนรื่นเริง
แต่...ความสุขสงวนไว้เฉพาะคนมีเงิน!

เหล้ายาปลาปิ้ง ของขบของกินที่เตรียมไว้รับรองแขกเหรื่อ มันต้องใช้เงินซื้อ
บ้านไหนไม่มีเงิน ก็ได้แต่นั่งหน้าหมอง มองเขาม่วนเขางัน (มองเขาสนุกสนานมีความสุข)
เราคนทุกข์ยากจะไปบ้านใครก็อาย ไหนจะสายตาเวทนามองยังไงก็ไม่ต่างจากดูแคลน
ไหนเวลาเขามาบ้านตัวมั่ง ไม่มีอะไรจะรับรอง แค่เม็ดบัวผัด (เมล็ดทานตะวัน) ก็ยังไม่มีให้แทะเล่น!

ดังนั้นส่งลูกล่องใต้ก่อนสงกรานต์ ก็เพื่อมีเงินมาใช้จ่ายในช่วงเทศกาลจ้ะ

ยามนั้นฉันยังเล็ก ก็ไม่ค่อยเข้าใจอะไรเท่าไหร่
เห็นเพื่อนเด็ก ๆ นั่งรถไปใต้ช่วงก่อนสงกรานต์ก็นึกว่าเขาพากันไปเยี่ยมญาติ ไปบอกงานบุญบ้านตัว
แต่เมื่อไม่เห็นเขากลับมาเล่นน้ำสงกรานต์ด้วยกัน แรก ๆ ฉันก็ไม่คิดอะไร
เวลาผ่านไป เริ่มเข้าใจและรู้สึกว่า...มันช่างโหดร้ายเหลือเกิน
วันครอบครัว ทุกคนรื่นเริงบันเทิงใจ แต่...อี่น้องอยู่ไหน อยู่กับใคร จะคิดถึงบ้านมากไหมหนอ...

และช่วงสงกรานต์นี่แหละ คือช่วงประกวดประขัน ประชัน...ความรวย
ปี้สาวบ้านใน กลับจากไปใต้ ซื้อเสื้อใหม่ฝากน้อง ซื้อทองให้แม่ ซื้อรถเครื่องให้ปี้บ่าว
ซื้อเหล้าฝรั่งมาฝากพ่อ หนำซ้ำประกาศอยากซื้อที่นาสักแปลงสองแปลง
ซื้อทรายเข้าวัดเป็นลำรถ ล้มหมู ล้มวัวเลี้ยงพี่น้องบ้านใกล้เรือนเคียง
คนเข้าหาหัวกระไดบ้านไม่เคยแห้ง ใคร ๆ ก็แวะเยี่ยมแวะถาม เปรียบประหนึ่งน้องนางเป็นคนสำคัญในหมู่บ้าน

ในขณะเด็กไปใต้ใหม่ ๆ แม้มีคนรายล้อมก็เหมือนเดียวดาย ร้องไห้หาอี่ป้ออี่แม่ กึ๊ดเติงหาบ้าน (คิดถึงบ้าน) 
เด็ก ๆ ชะตากรรมเดียวกัน ต่างคนต่างปลอบใจกันไป เป็นที่น่าเวทนา...
แต่นั่นก็ยังไม่โศกสะเทือนถึงที่สุด 
สงกรานต์ที่ใคร ๆ มีความสุข จะเป็นดั่งนรกทันที...ที่มีบางถูกใจอี่น้อง

หากเขายินดีจ่ายราคาสูง หมายความว่า...
สงกรานต์นี้อี่น้องตัวบางร่างน้อยได้เวลาแปลงโฉม...
เป็นนางโลมที่มีค่าตัวหลักหมื่น...เป็นค่าเปิดบริสุทธิ์!

เด็กหญิงวัยไม่ถึงสิบห้า ถ้าเทียบแล้วก็แค่เด็กมัธยมต้น
เปรียบเป็นดอกไม้ก็ยังไม่ทันแย้มกลีบบาน ก็แค่กระจิริดเพิ่งชูช่อ
เขาก็เหยียบย่ำเหมือนจะไม่ให้ได้งอกเงยอีกแล้ว
นับจากนี้ต่อไปชีวิตเธอจะไม่มีวันเหมือนเดิม ตลอดกาล...

ฉันถามแม่..."แม่เล้าอาจจะเลี้ยงไว้ก่อนก็ได้ รอให้โตกว่านี้หรือเปล่าแม่"
แม่หัวเราะเบา ๆ "มันจะเลี้ยงไว้ทำไมให้เปลืองข้าวเปลืองน้ำ ขายได้มันก็ขายทันทีนั่นแหละ"
เขาซื้อเด็กไปขายตัว มีคนซื้อเมื่อไหร่ก็ขาย ยุคนั้นมันนิยมเปิดบริสุทธิ์เด็กสาว ๆ 
(ยุคนี้ถ้ากฎหมายคุ้มครองเด็กไม่เอาจริง แง่มก็ยังจะนิยมซื้อเด็กสาวมาย่ำยี ฉันเชื่อแบบนี้นะ)
ประมาณว่าแม่เล้าลงทุนกับเด็ก(สำรองจ่ายก่อน เด็กทำงานได้ค่อยหัก) 
จ่ายให้นายหน้า จ่ายค่าซื้อตัว จ่ายค่ารถค่าลา ค่านั่นนี่จิปาถะ
เหล้ายาที่นายหน้าเอามาเลี้ยงมาสู่ ลงบิลทุกบาท อี่น้องต้องทำงานใช้คืนพร้อมจ่ายดอกเบี้ย!
การขายเปิดบริสุทธิ์เพียงครั้งเดียว แม่เล้าได้ทุนคืนทั้งหมด...แต่...บัญชีอีน้องยังเป็นหนี้อีกเพียบจ้ะ 

"โห...แม่ เปิ้นยังละอ่อนอยู่บ่าไจ้กา...หยังมาโหดร้ายแต้ว่า" (โธ่แม่ เขายังเป็นเด็กอยู่นะ ทำไมมันโหดร้ายนักล่ะ)
"โถ...เงินน่ะลูก อำนาจมันใหญ่หลวงนัก แม่เล้าลงทุนไปแล้ว มันก็ต้องเอาคืนเร็วที่สุด..."
ช่วงกอบโกยก็คือช่วงเปิดบริสุทธิ์ พวกชอบเนื้อหนังสดใหม่ ทุ่มไม่อั้น ราคาสูงปรี๊ดเมื่อเป็นครั้งแรก
หลังจากนั้นก็ค่อย ๆ ลดลงตามลำดับ...ขาย ๆ กันจนเป็นราคามาตรฐาน
แต่...ถ้างามมาก ก็จะขายดิบขายดี มีเงินส่งทางบ้าน ทั้งแม่เล้าและนายหน้าแทบจะออกค่ารถให้พ่อแม่อี่น้องมาเบิกเงิน!

แต่...เขาก็ไม่กักขังนะ หมดหนี้หมดสิน หมดสัญญาจะไปไหนก็ไป ที่จริงแม่เล้าก็ไม่อยากเลี้ยงหรอก
อยู่บ้านนี้(หมายถึงซ่อง)สองสามปี ลูกค้าเห็นซ้ำ ๆ ก็เริ่มขายยาก 
อีกอย่างเด็กใหม่ก็ลงไปเติมทุกปี ๆ คนไหนขายไม่ดีเขาก็ไม่รั้ง
พวกขายดี ๆ เขามีวิธีให้พ่อแม่ไปเยี่ยมไปหา ไปแต่ละทีก็เบิกค่าตัว 
ลูกก็ทำงานใช้หนี้ไปจนกว่าเขาไม่อยากเลี้ยงไว้ ก็ต้องไปหาสังกัดใหม่...ที่...ก็มีให้เลือก

สาวเหนือบุคลิกอ่อนหวาน พูดเพราะ กิริยามารยาทแช่มช้า ถูกอบรมสั่งสอนให้เชื่อผู้ใหญ่
(ในยุคที่บางพื้นที่ไฟฟ้าเข้าไม่ถึง เด็กไม่แค่เชื่อฟังนะคะ ทั้งเกรงทั้งกลัวเลยล่ะ)
ยิ่งเป็นเด็กไร้เดียงสา ก็ยิ่งเป็นที่ต้องการของตลาด
ไปหาสาวเหนือล่องใต้ แทบไม่ต้องคัดเลือกเด็กเข้าเล้า ขอให้เป็นสาวเถอะ ใช้ได้ทุกคน!
เมื่อประกอบกับจิตวิทยาหมู่ที่นายหน้าใช้ อะไร ๆ ก็เข้าทางง่าย ๆ
และข้ออ้างสุดคลาสสิคที่นายหน้าพูดกับเด็กก็คือ...
น้องต้องทดแทนบุญคุณพ่อแม่! 
มีเงินเขานับเป็นน้อง มีทองเขานับเป็นพี่  นี่คือหนทางเดียวที่จะหลุดพ้นจากความจน!
ความจนโหดร้าย ไม่มีใครอยากจน มันคือความจริง
แต่...คนที่ใช้ความจนเป็นข้ออ้างเพื่อทำลายชีวิตผู้อื่น...มันก็ชั่วจริง ๆ !


นายหน้าหรือเอเย่นสมัยนั้น ร่ำรวยอู้ฟู่ เป็นที่เกรงอกเกรงใจของพ่อแม่สาว ๆ
ทำไมต้องเกรงใจ...ก็เพราะเข้าใจว่า นายหน้าหรือเอเย่นเป็นคนบ้านเดียวกัน
ใกล้ชิดกับเจ้าของเล้า เป็นคนที่ไปเยี่ยมลูกสาวตัวเองได้บ่อย ๆ 
พ่อแม่ก็อาศัยเอเย่นนี่แหละติดต่อกับลูกสาว เพราะสมัยนั้นสื่อสารกันได้แค่ทางจดหมาย
ซึ่งกว่าบุรุษไปรษณีย์จะโผล่เข้าหมู่บ้านสักที จดหมายกองอยู่ที่อำเภอนานเป็นเดือน!
เผลอ ๆ จดหมายก็หายไปกับสายลม ขืนฝากความหวังที่ไปรษณีย์ไทย(สมัยนั้น)
กว่าอี่พ่ออี่แม่จะรู้ข่าวคราว ลูกคงเหลือแต่เถ้า กระมัง? 
อี่น้องก็ได้อาศัยนายหน้านี่แหละฝากขนมนมเนย เสื้อผ้าดี ๆ ของกินอร่อย ๆ ไปให้คนทางบ้าน
(เงินก็ฝาก และมีส่งธนาณัติด้วยจ้ะ)
ไม่มีใครติดต่อกันด้วยโทรเลขนะจ๊ะ อันนั้นเขาเอาไว้ใช้บอกข่าวร้ายค่ะ!

และเพราะนายหน้ามีเด็กสาว ๆ ไปส่งให้แม่เลี้ยงเจ้าของเล้าไม่เคยขาด
ตราบใดที่มีเด็กไปส่ง ค่ากินค่าอยู่ ค่าเดินทาง เอเย่นเบิกได้
ก็ย่อมจะล่ำซำ ร่ำรวย อู้ฟู่ล่ะนะ
ส่วนใหญ่เอเย่นร้อยทั้งร้อยจะพาพ่อแม่สาวไปเยี่ยมลูกเพื่อจะบอกว่า
"เฮาบ่าได้อะหยังตวยเน้อ เอามาส่งแล้วก็แล้วกั๋น บ่าได้กินแฮงลูกตัวหนา..."
(เราไม่ได้ผลประโยชน์ด้วยนะ แค่เอามาส่งแล้วก็จบ ไม่ได้เอาเปรียบลูกเธอนะ)
แต่...เอเย่นไม่เคยบอก...ที่แม่เลี้ยงเจ้าของเล้ายัดเงินใส่มือ หรือทุกครั้งที่ขอเขาควักให้ง่าย ๆ
เงินเหล่านั้นลงบัญชีให้ใครใช้หนี้!
เด็กสาวถูกขายเท่าไหร่ หักเท่าไหร่...มันไม่ยากที่จะรู้ กระนั้นก็ไม่มีการแสดงบัญชีนะจ๊ะ...

มันคงไม่ใช่เรื่องเกินไป 
ถ้าจะบอกว่า
"ขอบคุณโรคเอดส์" ที่ช่วยกำจัดวงจรอุบาศว์แบบเบ็ดเสร็จเด็ดขาด!

การรณรงค์ไม่ให้ลูกสาวขายก็ได้ผลดีอย่างที่เรารู้ 
แต่ธุรกิจค้ามนุษย์สุดอัปยศจบสิ้นจากสังคมไทย มองอีกด้านก็...ต้องยกความดีให้เอดส์!


ใช่ค่ะ ปัจจุบันนี้การตกเขียวไม่มีในหมู่คนเมือง
แต่...มันก็เฟื่องมากในหมู่เพื่อนบ้านล้อมรอบเรา

ขบวนค้ามนุษย์ไม่ได้มีแค่ที่เป็นข่าวโด่งดังนะคะ
ขบวนค้ามนุษย์เป็นเหยื่อกาม มีน้อยกว่า ขายแรงงาน แต่...มีอยู่ค่ะ
เพียงแต่ยุคนี้ นายหน้าหรือเอเย่นไม่เปิดเผยตัวเช่นเมื่อก่อน

เด็กสาวสัญชาติไทย ไม่มีใครถูกตกเขียวอีกแล้ว
เด็กสาวสัญชาติไทย สมัครใจขายตัว...เองค่ะ

เพราะสภาพสังคมเปลี่ยนไป การเข้าถึงข้อมูลมีมากขึ้น
แต่...วัตถุนิยม ยังเหมือนเดิม เพิ่มเติมตลอดเวลา ใช่ไหม?
comment99-1:อยากให้เล่ายาว ต่อไปจนถึงยุคที่แห่ไปขายเมืองนอกเลยค่ะ ส่วนใหญ่​คนในพันทิปหลายๆ คนน่าจะเคยผ่านยุคนี้
comment99-2:ก็จริงอย่างที่ท่านว่าแหละครับ

ชีวิตโสเภณีสมัยก่อน ไม่ว่าจะถูกหลอก ถูกขาย หรือสมัครใจมา น่าสงสารกว่าสมัยนี้ ที่แน่ๆ ถุงยางไม่นิยมหรอก จะใส่สดอย่างเดียว ท้องก็ไม่ใช่หน้าที่นี่นะ 

( อย่าว่าแต่โสเภณีเลย สมัยก่อน ผช ฟันแล้วทิ้ง ผญ ยังไม่รู้สึกผิดอะไร สังคมยังไม่ประณาม ผช ด้วยซ้ำ มีแต่บอกว่า ผญ ง่ายเอง )

พอมี HIV ระบาด คราวนี้กลับตาลปัตร หลังๆ พวกเที่ยวอย่างว่าจะรู้ ขนาด Oral Sex ยังต้องให้ ผช ใส่ถุงนะครับ ผญ ที่ขายเขาเซฟตัวเองมากมาย

ทุกวันนี้กลายเป็นคนพูดว่าเที่ยวอย่างว่า ยังปลอดภัยกว่าหากิ๊กผ่านเน็ตหรือที่เที่ยวกลางคืนอีก ( สถิติ HIV ระบาด ช่วง10 ปีมานี้ กลุ่มเสี่ยงอันดับ 1 ชายรักชาย อันดับ 2 พวกหาคู่นอนไปเรื่อย อันดับ 3 ถึงเป็นหญิงบริการทางเพศ )

จะมีผลเสียบ้าง คือหนุ่มโสดเนี่ยแหละครับ จะเที่ยวก็ไม่กล้าละ กลัวพลาด เพราะมันไม่คุ้ม 

เอิกๆ
comment99-3:ชอบคำนี้จังเลยครับ "ความสุขสงวนไว้เฉพาะคนมีเงิน!"

จริง ๆ ความสุขไม่ได้สงวนไว้เฉพาะคนมีเงินนะ ความสุขเกิดขึ้นได้ทุกคน แต่คนที่บูชาเงินจะมองเงินเป็นความสุข คนที่บูชาความรักก็จะมองว่าความรักคือความสุข แต่ไอ้ตัวความสุขเนี่ยมันมีเงาคือความทุกข์ พอไม่มีไอ้สิ่งที่เทิดทูนบูชาขึ้นมาเมื่อไหร่เราก็จะทุกข์ทันที

อ่านตอนเปิดบริสุทธิ์แล้วนึกถึงภาพยนตร์เรื่อง เกอิชา เลยครับ แต่ในสังคมเกอิชานั้นเป็นสิ่งที่เจ้าตัวเป็นคนตัดสินใจเอง เลือกเอง แต่ก็นั่นล่ะ มันเกิดจากค่านิยมของคนกลุ่มนึงในสังคมนั้น
comment99-4:ขอบคุณมากที่ทำซับให้ค่ะ อ่านเข้าใจได้ดี
comment99-5:หญิงบริการหลายคนที่ถ้าเพิ่มเงินก็ถุงหลุดได้ค่ะ
comment99-6:แห่ไปขายเมืองนอกยุคนี้ก็ยังมีและยังนิยมทำกันอยู่ค่ะ  สังเกตุได้จากเวลาเดินทางต่างประเทศ  สาวไทยติดอันดับโดนส่งกลับ  หรือไปไม่กลับ เยอะมากๆ
comment99-7:เด็กสาวสัญชาติไทย ไม่มีใครถูกตกเขียวอีกแล้ว
เด็กสาวสัญชาติไทย สมัครใจขายตัว...เองค่ะ

ชอบข้อความนี้จัง เพราะว่าสมัยนี้ เป็นแบบนี้จริงๆ
comment100:มาสายไปหน่อยแต่ขอเกาะติดด้วยคนค่ะ
เดี๋ยวทำเวรเย็นให้
comment100-1:ขอเกาะด้วย><
comment100-2:ชาวเกาะ
comment101:ทำไมเขียนเป็นภาษาลาว อ่านไม่รู้เรื่องเลย

คนไทยหรือเปล่า
comment101-1:ภาษาลาว ตัวอักษรจะเป็นอีกแบบหนึ่งนะคะ จขกท. เค้าก็ใช้ภาษาไทยนี่แหละค่ะ เพียงแต่บางประโยคใช้ศัพท์ทางเหนือก็เท่านั้น อาจทำให้เข้าใจยาก
comment101-2:เธอพิมพ์ภาษาเหนือค่ะ
ภาษาลาวกับไทย มันใช้ตัวอักษรเหมือนกันซะที่ไหน
comment101-3:ผมคนกรุงเทพ
ภาษาไทยไม่ได้มีแต่ไทยกลางนะครับ
comment101-4:คนเม้นนี่คนไทยปะคะ 555555 จขกท.ก็พิมพ์ภาษาไทยตัวอักษรไทยนะ
comment101-5:ภาษาไทย มีภาษาพูดสี่แบบนะคะ
เหนือ
อีสาน
กลาง
ใต้
แล้วก็มีแถมคือ แถบสุพรรณ กาญจนบุรี ที่เค้าจะพูดเหน่อๆหน่อย 

สวนภาษาเขียน มีแบบเดียว คือที่เรากำลังใช้โต้ตอบกันอยู่ค่ะ
ถ้าคุณอ่านบทความของ จขกท ออก เน้นว่าอ่านออก ไม่ใช่อ่านรู้เรื่องนะคะ
อ่านออกหมายถึง คุณรู้ว่าตัวอักษรนี้คืออะไร ผสมสระอะไร วรรณยุกต์คืออะไร ตัวสะกดคืออะไร
คุณอ่านออกเสียงถูก  จงเข้าใจนะคะ  ว่าคุณกำลังอ่านภาษาไทยอยู่

แต่ที่คุณอ่านแล้วไม่รู้เรื่องนี่  นั่นเป็นปัญหาของคุณค่ะ จขกท เค้าไม่ได้ผิดอะไร
ไม่ได้ใช้ตัวอักษรของชาติอื่นมาพิมพ์บทความค่ะ
comment101-6:นี่หรือคือปาก โทรเรียกเทศกิจมาพาไปหน่อยดิ๊
comment101-7:โลกแคบแท้
comment101-8:101-5 ภาษาเขียนไม่ได้มีแต่ภาษาไทยกลางครับ

ภาษาเหนือก็มีภาษาเขียนของตัวเอง

แม้นทุกวันนี้คนที่อ่านและเขียนภาษาเหนือ(ล้านนา)

ได้จะเหลืออยู่น้อยเต็มทีก็ตาม
comment101-9:ไม่มีวัวปน
comment101-10:101-8 ตอนสมัยไปเรียนทางเหนือใหม่ ๆ ตอนนั้นเป็นละอ่อนน้อยอยู่ ได้เรียนเขียนตัวเมืองด้วยครับ ในใจยังคิดว่าทางเหนือนี่เขาอนุรักษ์นิยมกันจริง ๆ
comment101-11:101-8

ขอบคุณที่ให้ความรู้เพิ่มเติมค่ะ
comment101-12:ภาษาท้องถิ่นเรียนรู้ไว้บ้างก็ดีนะคะ ภาษาลาวก็คือภาษาลาวค่ะ 
#ง่าวไบ้ง่าวง่าว
comment101-13:นี่ภาษาเหนือค่ะ จขคห.นี่คนไทยรึเปล่าคะ 
แหม่ รักจะเรียนอักษรศาสตร์ แค่ภาษาเหนือก็ไม่รู้จัก
comment101-14:เราว่า จบคห นี้อาจจะไม่ใช่คนไทยรึเปล่าคะ ถึงไม่รู้จัก ถ้าเป็นคนไทยก็โลกแคบมากค่ะ  ปรับปรุงความคิดซะใหม่นะคะ
comment101-15:บ่าจ๊าดวอกปันต๋ายนิ คิงเกิดในกะลา พ่อแม่คิงเป๋นวัว เป๊นควายก๊ะบ่ะ แยกภาษาบ่าออก คิงเป๋นผีห่าซาตานมาเกิดก่ะ ถ้าการศึกษาคิงต่ำฮาขอโทดโตยเน๊อะถือว่าบ่าฮู้ แต่ถ้าการศึกษาคิงสูงคิงเอาวุฒิการศึกษาไปคืนครูคิงเลยหนาบ่ะ สมองคิงเต๊ามดปลวกก่ะบ่านิ คิงนะคนไทหรือเปล่า หรือป๋อแม่คิงเป็นพันธ์ุผสม ห่าปั๊ก ไปหื้อป๊ะหน้าหนาบ่ะ
comment101-16:ภาษาลาวก็คล้ายภาษาอีสานนะ เขียนก็คล้ายภาษาไทย แล้วอย่าบอกคนอีสานไม่ใช่คนไทยนะ
ที่พูดมานี่ ออกเชิงดูถูกอะไรรึเปล่า
comment101-17:แล้วทำไมต้องเขียนภาษาแบบนั้นด้วย 

มันเป็นภาษาพูดหรือภาษาเขียน

ในเมื่อเขียนไทยได้ ทำไมไม่ใช้ภาษาราชการ ?

ทำไมพวกคุณอ่านออกหมดทุกคนเลย ผมทึ่งจริง ๆ

ผมไม่ได้ดูถูกคนลาว แต่แยกไม่ออก ภาษาลาว พม่า เขมร

เคยมีคนงานอีสาน เขาพูดเป็นภาษาอีสานปนภาษาเขมร แต่ไม่มีภาษาเขียน

นี่เป็นครั้งแรก ที่ผมเห็นภาษาทับศัพท์แบบนี้ 

บางคนบอกว่า ภาษาลาวมีอักษรของตนเอง ผมเข้าใจ แต่อาจจะไม่มี keyboard ลาว จึงยืมภาษาไทยมาใช้เลียนเสียง

ผมแค่ไม่รู้จักภาษาแบบนี้ ทำไมต้องโกรธด้วย 

ผมไม่มีอคติกับคนลาว คนพม่า หรือ คนกัมพูชา 

ผมมีญาติพี่น้องอยู่กัมพูชา และเวียดนามด้วย แต่ทุกวันนี้เขาไปอยู่อเมริกาด้วยโควต้าผู้ลี้ภัย

เขาใช้ภาษาของเขาคุยกันเอง แต่คุยกับผม เขาก็ใช้ภาษาจีนแต้จิ๋ว และภาษาไทยที่เรียนมาจากคนไทย
comment101-18:ทำไมถึงคิดว่า จขกท. เขียนภาษาลาวคะ? ถ้าแยกไม่ออก รู้ได้ยังไงว่านี่คือภาษาลาว

จขกท. เขียน "ภาษาเหนือ" ค่ะ / ภาษาเหนือก็คือคนไทยที่อยู่ภาคเหนือจะพูดกันแบบนี้ 

ส่วนที่ถามว่าเป็นภาษาพูดหรือภาษาเขียน / เราว่าทางจขกท.ก็ใส่เครื่องหมายชัดเจนดีนะคะ 
ว่าส่วนไหนที่เป็นคำพูดก็จะมี "....." แบบนี้ไว้อยู่แล้ว 

ไม่เคยเห็นการเขียนทับศัพท์แบบนี้ ก็ไม่ได้แปลว่าจะต้องแสดงความคิดเห็นที่ไม่น่ารักแบบนี้นะคะ
อ่านไม่ออก ไม่เข้าใจก็บอกกันดีดีก็ได้นะคะ
comment101-19:ภาษาไทยนี่แหละค่ะ จขกท.ก็คนไทย.
comment101-20:Cafe_

นายแน่มาก...
แถได้ขนาดนี้
เรายอมใจจริง ๆ
ยกให้เป็น จอมแถอันดับหนึ่งในดวงใจเราล่ะกันนะ
จุ๊บ ๆ 



ปล.ไม่โกรธนะจ๊ะ แค่...ส๊งสาร สงสาร 
แยกภาษาไทยกับลาวไม่ได้ เราสงสารมากจน น่าเวทนาแท้ ๆ
comment101-21:อย่าลืมว่า ลาว เคยเป็นแผ่นดินของไทย  
มิหนำซ้ำอย่าลืมว่าประเทศเพื่อนบ้านเคยเป็นลูกหลานคนไทย 
เพราะฉนั้นอย่าดูถูกคนลาว ประเทศเพื่อนบ้าน 
และครั้งหนึ่งพวกเราเคยเป็นพี่น้อง เลือดเนื้อเชื้อไขเดียวกัน
comment101-22:คุณCafe_member คิงไปอ่านจุดประสงค์ จขกท ฮื้อดีว่าเขามีจุดประสงค์อะหยัง หย๊ะหยังเขาถึงพิมพ์หื้ออ่านจะอั๊น บ่าวอก คิงอ่านไทแตกฉานก่
comment102:เพิ่งรู้ว่าคุณมิ้วเป็นคนเมือง(เหนือ) เหมือนกัน เรื่องนี้ถ่ายทอดได้อย่างที่อิฉัน
ก็โตและรับรู้แบบนี้มาด้วยวัยเข้าดอนเมือง (เลยหลักสี่) เหมือนกัน 
แต่คงถ่ายทอดได้ไม่ดีเท่า  ดีใจที่เห็นคนถ่ายทอดให้คนอื่นได้รับรู้ ที่มันเคยมี เคยเป็น 
และอีกมุมหนึ่งของที่มาอาชีพเก่าแก่

เป็นแฟนคลับที่ตามอ่านเงียบๆ  ยิ่งอ่านยิ่งชอบสไตล์การถ่ายทอดหัวข้อที่อยากสื่อในทุกประเด็นที่หยิบยกมาค่ะ
เขียนไปเถอะค่ะ ยังไงคนที่เขาสนใจก็ได้ประโยชน์จากมัน  คนที่ไม่เคยรู้ ก็ได้รู้มากขึ้น 
เพราะตั้งแต่โลกอินเตอร์เน็ตเปิดกว้าง เรามีนักเขียนหน้าใหม่เยอะแยะไปหมด เรื่องจริงบ้าง เรื่องใส่สีตีไข่เพื่อความดังบ้าง 
สะกดตกๆ หล่นๆ เพราะไม่มีบรรณาธิการตรวจเช็คเหมือนการหนังสือบ้าง 

แต่สำหรับคุณมิ้ว อิฉันเห็นว่า จัดเป็นนักอยากเขียนคุณภาพ และได้ทั้งสาระและบันเทิงตามยุคตามสมัยค่ะ
ส่วนคนที่เขาไม่สนใจ ชอบน้อย หรือไม่ชอบ เขาก็เม้นท์แล้ว เขาก็ลืม ไม่ได้เกิดประโยชน์อะไรกับเขา 
ก็เขียนอย่างที่คุณมิ้วว่า เขียนไป ถ้าคนที่ชอบ เขาก็ยังตามอ่าน 
เป็นอีกหนึ่งกำลังใจว่าชอบอ่านค่ะ
comment102-1:ขอบคุณมากค่ะ
comment103:ตลกจังเลยกับบางคน
อ่านไม่ออกก็มาโวยวายฟาดงวงฟาดงา 
เรื่องของคนเขียน เค้าอยากเขียนอะไร 
เค้าก็มีสิทธิ์เขียน ใครไม่ชอบ หรืออ่านไม่ออก 
อ่านแล้วหงุดหงิดทรมาน ก็ปิดๆไปดีกว่ามั๊ย 

เกิดมานี่โลกทั้งโลก คงต้องหมุนตามคุณอย่างเดียวเลยมั๊ง 
ให้เกียรติคนเขียนบ้างค่ะ เคารพงานของเค้าด้วย 
เค้าเขียนมาให้คุณเสพฟรีๆ ไม่พอใจก็ปิดไปเล่นเกมส์
อ่านการ์ตูนที่มันถูกจริตคุณสิ 

เราคนใต้ ยังเข้าใจที่จขกท.เขียนมาเลย
ให้กำลังใจจขกท.ค่ะ คุณทำดีแล้ว
ชอบที่เขียนภาษาเหนือมาเลย มันอินดี
บางคนที่พูดจาดีๆให้ช่วยแปล ก็ยังพอน่ารัก 
แต่บางคนนี่แบบ... 

กรอกตามองบนสามรอบให้กับมารยาท ..
comment103-1:จิงๆ ให้ร้อยไลค เราอ่านรู้เรื่องมั่งไม่รู้เรื่องมั่ง แต่ไม่ติดขัดอะไร ชอบสะอีกสำนวน อ่านแล้วออกเสียงภาษาเหนือที่เพื่อนพูดในใจ น่ารักจิงๆ
comment103-2:คนใต้เหมือนกันค่ะ แต่อ่านภาษาเหนือก็พอรู้เรื่องบ้าง

เพื่ออรรถรสของเรื่อง คงไว้ตามสไตล์เดิมเถอะค่ะพี่
comment103-3:คห นี้ พูดแทนใจไปหมดละ ขอบคุณมากๆ
comment103-4:เราอ่านรู้เรื่องค่ะ คนภาคกลางนี่แหละ
comment103-5:ใช่ค่ะ อ่านแล้วอิน แล้วก้ไม่ได้เข้าใจยากอะไรขนาดนั้น ใช้ความพยายามนิดนึงก้รู้เรื่องแล้ว พอโดนว่าเยอะแล้วคุณมิ้วพยายามปรับเลยสนุกน้อยลงเลย
comment103-6:เห็นด้วยค่ะ ทำไมแค่อ่านไม่รู้เรื่อง ต้องหยาบคายขนาดนี้ มารยาท หายไปไหนหมด
comment103-7:นี่ก้อคนภาคกลาง อ่านออกมั่งไม่ออกมั่งก้อยังอ่านๆอาศยทำความเข้าใจพอจะรู้เรื่องมั่ง

แต่ถ้าอ่านไม่ออกแล้วมาโวยวายแบบนี้ไม่ไหวออกไปแล้วไม่ต้องอ่านดีกว่า
comment103-8:จริงค่ะ เราชอบนะ เพราะเราเป็นคนสนใจภาษาอยู่แล้ว แล้วภาษาเหนือที่เขียน ใช่ว่าจะอ่านแล้วแปลไม่ออก รวมๆ คือจับใจความได้อยู่แล้ว แต่ต้องใช้ความพยายามเพิ่มอีกนิดแค่นั้นเอง
comment103-9:เราเป็นคนใต้ค่ะ สนุกกับการอ่านภาษาเหนือด้วย
comment104:ขอซับด้วยค่ะ เขียนดี ประเด็นน่าสนใจ ติดแค่อ่านไม่ค่อยรู้เรื่องอ่ะค่า Y v Y
comment105:อ่านสนุก ได้ความรู้ แต่ก็สะเทือนใจในชะตากรรมของเด็กสาวสมัยนั้นค่ะ
ตอนอยู่ม.ต้น เคยได้อ่านเรื่อง "นายหน้า แมงดา อาโก โสเภณีเด็ก" ของคุณคำพูน บุญทวี
อ่านไปน้ำตาซึมไป โดยเฉพาะช่วงที่เป็นเรื่องโสเภณีเด็ก 
คิดแต่ว่าโชคดีที่ไม่ต้องไปทำอะไรแบบนั้น
อาจจะเพราะอายุเราใกล้เคียงกับพวกเด็กสาวที่ถูกขายไปมั้งคะ เลยอิน 

ปล. คุณมิ้วใช้สำนวนดีค่ะ อ่านแล้วลื่นไหล
ส่วนเรื่องแทรกภาษาเหนือ เราอ่านแล้วเข้าใจเกือบทุกคำนะคะ
อาจเพราะเราเป็นคนอีสาน ภาษาสองภาคนี้บางคำมันคล้าย ๆ กัน
comment106:
comment107:ทุกวันนี้ก็ยังไม่เข้าใจพ่อแม่ที่ให้ลูกไปขายตัว 
เพียงเพื่อความสบายของตัวเอง 
แค่อ้างคำว่า "กตัญญู"



เราคนภาคกลาง แต่อ่านภาษาเหนือของคุณมิ้วเข้าใจนะคะ
ได้อรรถรสดีด้วย
comment108:ความต้องการมีชีวิตอย่างที่วาดหวังไว้  เรื่องปากท้อง  ความเป็นอยู่   นั่นแหละเป็นตัวผลักดัน   ปัญหางูกินหาง ไม่จบสิ้น
comment109:เราชอบภาษาเหนือของพี่จขกทนะคะ

เห็นมีแต่คนบ่น ขอเป็นกำลังใจละกันค่ะ เป็นคนใต้ นี่ถูกใจภาษาเหนือมากๆเลยค่ะ  รู้สึกว่ามันน่ารัก

ส่วนเรื่องตกเขียวเคยเห็นในหนังมาเหมือนกันค่ะ สงสาร T T
comment110:เลือกเพลงนี้ให้เลยค่ะ ตรงมาก
comment111:อย่ามาใส่ร้าย นี่เมืองพุทธ เรื่องอุบาทว์แบบนี้ไม่มีหรอกครับ
comment111-1:เรื่องแบบนี้ไม่น่าล้อเลยค่ะ
comment111-2:มาแขวะให้เสียอารมณ์
comment111-3:111-2 แหม เค้าประชดน่ะครับ
comment111-4:55555 ลั่น
comment111-5:ชอบล่ะสิ
comment112:กระทู้คุณภาพครับ ยอดเยี่บมๆ
comment113:เขียนได้อรรถรสมากครับ ชอบการเขียน จขกท มากครับ โดยเฉพาะการใส่สำนวนภาษาเหนือ 
ได้อารมณ์ดีครับ ปกติอ่านพวกเพจฮา ๆ ภาษาเหนือบ่อย ๆ ผมไม่ใช่คนเหนือก็พออ่านได้ 
เคยแต่ได้ฟังเพลงเกี่ยวกับเรื่องแบบนี้ พอมาอ่านแล้วรู้สึกน่าหดหู่

ถ้ามีซับด้วยจะดีมากครับ คนไม่รู้ภาษาเหนือจะได้อ่านได้
นึกถึงคนรู้จัก คุยกันมีอีสานปน ผมฟังออกก็สนุกเฮไป คนกรุงทำหน้างง แปลไม่ออก ก็น่าสงสารอยู่ครับ
comment114:ทำไม ผมอ่านแล้วรู้สึกว่า "การศึกษา" เป็นสิ่งสำคัญ
ถ้าคนสมัยก่อนมีการศึกษา เขาอาจจะไม่ทำแบบนั้นก็ได้นะ

ปัจจุบัน ผมว่า"การศึกษา"ก็ยังสำคัญอยู่
เอ....แต่ทำไมปัญหาพวกนี้ มันก็ยังมีอยู่ แต่ไม่ใช่การบังคับข่มขู่เหมือนเดิม

อ่าว ไหนว่าการศึกษาจะแก้ปัญหานี้ได้ไง
ถ้าสามารถเรียนรู้จาก "การศึกษา" และนำมาปรับ "ทัศนคติ" ของตนเอง ก็แก้ได้อยู่นะ

แล้วตกลงเป็นที่ "การศึกษา" หรือว่า "คน" ล่ะ
^^"
comment114-1:เป็นที่ทั้ง 2 อย่างแหละครับ

หลายปีมานี้ เราจะเจอคนประเภท "มรดกตกค้างจากยุคสมัยที่หดหู่" เยอะครับ ทั้งโสเภณี คนเร่ร่อน รปภ. คนงานก่อสร้าง คนขายล็อตเตอรี่ ชาวไร่ชาวนา ฯลฯ

จุดที่เหมือนกัน..คนกลุ่มนี้อายุเลข 4 ขึ้น พวกเขาโตมาในยุคที่ช่องทางการศึกษาไม่ได้กว้างไกลแบบยุคนี้นะครับ ยุคสมัยก่อน ถ้าเลยวัยเรียนแล้วก็แทบหมดสิทธิ์เรียนเลย เพราะต้องออกมาทำงานเลี้ยงทางบ้าน เลี้ยงพ่อ แม่ น้อง ฯลฯ คนรุ่นนี้การศึกษาเฉลี่ยที่ ป.6 และมากสุดแค่ ม.6 ( หรือ ปวช. ) น้อยคนที่จะฝ่าฟันมาถึง ป.ตรี

ขนาด ผช ยังต้องออกมาหางานทำ ผญ นี่ไม่ต้องพูดเลยครับ พ่อแม่ไม่ค่อยส่งเรียนหรอก ถึงไม่ส่งไปขายตัว ก็ต้องถูกบีบให้ออกมาทำงานเลี้ยงครอบครัวอยู่ดี เพราะพ่อแม่ยุคเก่ายังคิดว่ามีลูกสาวเดี๋ยวมันก็ต้องมีผัว ผัวมันคงเลี้ยงได้ ไม่จำเป็นต้องเรียนสูงๆ 

กว่าจะถึงยุคที่ความรู้อะไรๆ ก็หาได้ด้วยไอที คนรุ่นนี้ก็ขึ้นเลข 4 กันหมด บ้านเราก็มิได้ให้โอกาสคนวัยนี้ได้กลับเข้าสู่ระบบแรงงานเท่าไร ขนาดจบ ป.ตรี ป.โท ตกงานอายุ 35+ บ้านเรายังหางานใหม่ยากเลยครับ ถ้าวุฒิต่ำกว่านั้นก็ยิ่งแย่ แถมอายุขึ้นเลข 4 การเรียนรู้เรื่องเทคโนโลยียิ่งยาก ( เป็นกันทุกวงการ ถึงคุยกับรุ่นลูกรุ่นหลานไม่รู้เรื่อง ปรับตัวเข้าหาโลกใหม่ยาก เพราะสมองไม่รับแล้ว )

ฉะนั้นคนกลุ่มนี้ส่วนมากถึงต้องใช้ชีวิตที่เหลือ จมปลักกับสังคมระดับล่างไปจนตายครับ 

แต่อานิสงค์ของการทำให้ระบบการศึกษากว้างขึ้น เข้าถึงคนได้มากขึ้น ก็คือคนรุ่นหลังๆ ที่ต้องเลือกทางเดินสีเทาๆ ดำๆ ทั้งหลายเพราะความจำเป็นในชีวิต มีจำนวนลดลง คนส่วนใหญ่ถ้ามีทางเลือก ก็ไม่อยากทำชั่วหรอกครับ เหมือนยุคนึงคนทางเหนือชอบปลูกฝิ่นแล้วมีโครงการพระราชดำริ เอาพืชเมืองหนาวที่มูลค่าสูงไปให้เขาปลูกแทนนั่นแหละ พอเขามีอาชีพใหม่ที่อยู่ได้ไม่ลำบาก เขาก็ค่อยๆ เลิกปลูกฝิ่นไป ทีนี้ก็จะเหลือแต่คนที่คิดชั่วคิดเลวโดยสันด-นจริงๆ แค่นั้นเอง 

มันถึงได้เปลี่ยนไปไงครับ ยุคนี้คนขายตัวเพราะความจำเป็นทางฐานะลดลง แต่กลายเป็นเพราะฟุ้งเฟ้อกันเอง แต่จะบอกว่าการศึกษาไม่มีผลก็ไม่ได้ อย่างน้อยมันก็ทำให้ ผญ อีกมาก ที่อาจจะเกิดมาบ้านไม่รวย ได้มีทางเลือกไปทำอย่างอื่นนั่นแหละครับ

ปล.เรื่องคนอายุเลข 4 ขึ้น ปรับตัวเข้ากับไอทีไม่ได้ ทำให้ยังยึดวิถีเดิมๆ แม้มันจะไม่ใช่ทางที่จะยกระดับชีวิตตัวเองได้เลยนี่เรื่องใหญ่นะครับ อย่างตัวอย่างอันนี้เป็นกรณีอาชีพเกษตรกร 

..ข้อมูลจากเอกสาร “(ร่าง) ยุทธศาสตร์ข้าวไทยด้านการผลิต ฉบับที่ 3 ปี 2558-2562 กรมการข้าว กระทรวงเกษตรและสหกรณ์” ระบุถึง อุปสรรคสำคัญของการปฏิรูปนั่นคือ ชาวนาไทยส่วนใหญ่ “สูงอายุและการศึกษาน้อย” โดยอายุเฉลี่ยของชาวนาไทยอยู่ที่ 56 ปี ในจำนวนนี้ “1 ใน 3” หรือร้อยละ 33 ของชาวนาไทยมีอายุเกิน 60 ปี ส่วนใหญ่จบการศึกษาระดับประถมศึกษา คือร้อยละ 80 มีเพียงร้อยละ 1 เท่านั้นที่จบถึงระดับอุดมศึกษา ทำให้ยากต่อการรับองค์ความรู้ใหม่ๆ สำหรับการปรับตัว..

ที่มา : http://www.naewna.com/scoop/200009

นี่แหละครับ..ทำไมเขาถึงมีอะไรก็เรียกร้องให้รัฐบาลอุดหนุนทุกที ( เกษตรกรที่ทำแล้วรวย ส่วนมากเป็นคนรุ่นใหม่นะ พวกนี้ค้นคว้าจากไอทีได้  และไม่ค่อยแคร์เรื่องรัฐบาลหรือการเมืองด้วย )
comment114-2:ส่วนตัวมองว่าการศึกษามีส่วนช่วยได้มากค่ะ
comment114-3:เราว่า การศึกษาไม่สำคัญกับเรื่องนี้เท่าค่านิยมค่ะ

เรื่องมันเกิดจากค่านิยมการตอบแทนบุญคุณแบบสุดโต่งของคนบ้านเราที่มีให้เห็นชัดเจนในหลายสังคม

พ่อแม่บางคนเห็นลูกเป็นเหมือนเครื่องมือเพื่อการลงทุนชนิดหนึ่ง ที่จะเอาไว้ถอนทุนคืนเมื่อถึงกำหนด 

ลูกก็ถูกฝังหัวมาแต่เด็กว่าต้องตอบแทนๆ ถ้าไม่ตอบแทนคืออกตัญญูทันที 
กรณีตกเขียวนี่แทบเรียกได้ว่า 
เอาชีวิตแลกมากับคำว่ากตัญญูด้วยซ้ำ 

ค่านิยมการตอบแทนพ่อแม่แบบนี้บวกกับกระแสวัตถุนิยมที่โหมอยู่ในสังคมนั้นเป็นตัวการของเรื่องทั้งหมด ทำให้พ่อแม่ไม่รู้สึกผิดด้วยซ้ำที่ขายชีวิตลูก กลับมองเห็นเป็นเรื่องน่ายินดี

จะโทษการศึกษาก็คงไม่ได้ เพราะคนมีการศึกษาเดี๋ยวนี้ก็ขายตัวกัน เต็มใจขายด้วยซ้ำ
comment114-4:114-3

จะแก้ปัญหาทางโลกย์ เราไม่อาจเอาวิธีทางธรรมมาใช้ครับ

ทางธรรมสอนให้คนลด ละ เลิก ความอยากได้อยากมี สอนให้ยอมอดอยากหรือแม้แต่ยอมตายเพื่อความถูกต้อง แต่ถามว่าอารยธรรมมนุษยชาติมีมาเป็นพันๆ ปี มีสักกี่คนที่ทำได้ตามวิถีแบบนี้? มันน้อยมาก

ก็เลยต้องมาแก้ไขด้วยวิธีแบบโลกย์ๆ นี่แหละ คือการให้โอกาสคน ซึ่งก็คือการขยายช่องทางการศึกษาให้กว้างขึ้น ถึงจะจนแค่ไหนก็ต้องมีโอกาสได้เข้าเรียนได้สูงได้ไกลที่สุดเท่าที่สติปัญญาจะอำนวย ในระดับนานาชาติเขาพิสูจน์มาแล้วครับว่าการทำให้ประชากรมีการศึกษาเฉลี่ยสูงขึ้น มันลดโอกาสที่คนอยากก่ออาชญากรรม อยากจะทำผิดกฎหมายได้ เพราะเมื่อมีรายได้เพียงพอ มีอาชีพมั่นคง ก็ไม่มีความจำเป็นต้องไปใช้ชีวิตที่หมิ่นเหม่แบบนั้น

ถามว่าสมัยนี้คน ตจว. ยังต้องส่งเงินกลับบ้านไปเลี้ยงพ่อแม่ปู่ยาตายายไหม? ก็ยังทำอยู่นะ มันเป็นวิถีของคนไทย ลูกโตแล้วก็ต้องตอบแทนบุญคุณพ่อแม่ เราไม่ใช่สังคมตะวันตกที่รัฐมีบำนาญเลี้ยงคนแก่จนตาย แต่วิธีหาเงินของลูกหลานมันเปลี่ยนไปแล้วไง ไม่จำเป็นต้องไปขายตัวกันมากเท่าสมัยก่อนแล้ว เพราะคนสมัยนี้จบสูงขึ้น 

อยากได้อยากมีทำไปเลย แต่ต้องทำด้วยอาชีพสุจริตนะ -------------> วิถีโลกย์ๆ เขาคิดแบบนี้ครับ

ทีนี้ก็เหลือแต่คนคิดไม่ดีทำไม่ดีเท่านั้นแหละครับ ซึ่งจะเอาคนประเภทนี้มาเหมารวมกับคนอื่นๆ ที่เขาได้รับโอกาส มันก็ดูไม่ยุติธรรมเกินไปหน่อย
comment114-5:การศึกษาช่วยได้ในเรื่องวิธีคิด หลาย ๆ ครั้งวิธีคิดของคนเราก็ช่วยให้คนมีสติและสู้และผ่านพ้นเรื่องราวต่าง ๆ มาได้ และกรณีเหล่านี้คิดว่าการศึกษาช่วยได้โดยตรงก็ตรงที่คนรุ่นต่อ ๆ มาที่มีโอกาสมีการศึกษามากขึ้นก็จะมีวิธีคิดว่า "ลูกไม่ใช่สมบัติของพ่อแม่ ลูกก็มีชีวิตที่เป็นของเค้า พ่อแม่ไม่มีสิทธิขายลูกไปให้กับใครแบบนั้น" และสังเกตุว่าคนรุ่นใหม่ ๆ ที่พอมีการศึกษากันก็จะไม่มองเหตุผลของการต้องการมีลูกแค่เพื่อให้ลูกมาดูแลตอนบั้นปลาย มองว่าการมีลูกคือสิ่งที่ตัวเองต้องการเติมเต็มชีวิตตัวพ่อแม่เอง หลาย ๆ คน(เยอะด้วยนะ)จึงไม่ได้คาดหวังว่าลูกจะต้องมาดูแลตอนแก่ มีแต่พยายามจะหาทางรับผิดชอบช่วยให้ลูกได้มีโอกาสมีการศึกษา มีชีวิตที่ดีและก็หวังแค่ให้ลูกดูแลตัวเองได้ ลูกไม่ใช่สมบัติของพ่อแม่ที่พ่อแม่จะนำไปขายได้ 

ส่วนในมุมของลูกพอคนรุ่นลูก ๆ เริ่มมีการศึกษามากขึ้น คนรุ่นนี้ก็จะเห็นค่าความเป็นคนของตัวเอง คิดเองได้ เลือกทางชีวิตเองเป็น ไม่ได้มองว่าชีวิตตัวเองเป็นของพ่อแม่และต้องมีความกตัญญูแบบไร้เหตุผล ความกตัญญูมีไว้ก็ดีแต่ถ้ามากไปจนเราต้องสูญเสียคุณค่าความเป็นคนแบบต้องโดนพ่อแม่ขายไปขนาดนั้นไม่ต้องมีก็ได้มั๊ง และพอลูกเห็นค่าความเป็นคนของตัวเองก็จะรอดพ้นจากการตกเป็นเหยื่อที่จะถูก(พ่อแม่)ขายไปได้ การศึกษาอาจจะไม่ได้ช่วยทันทีทันใด แต่การศึกษาจะค่อย ๆ ช่วยมาเปลี่ยนวิธีคิดของผู้คนมาเรื่อย ๆ จนถึงยุคปัจจุบันก็เพราะเด็กผู้หญิงมีโอกาสเข้าถึงการศึกษาได้ง่ายขึ้น มีงานรองรับมากขึ้น โอกาสชีวิตก็มากขึ้น ความรู้สึกที่ว่าตัวเองมีความเท่าเทียมกับผู้ชายก็มีมากขึ้น โอกาสที่จะตกเป็นเหยื่อเรื่องแบบนี้โดยไม่เต็มใจก็น้อยลง (ส่วนคนที่เลือกทำเองนั่นอีกเรื่องนึง ก็เป็นทางเลือกของพวกเค้าที่เลือกเอง จะโทษใครไม่ได้)
comment114-6:114-5

ตามนั้นละครับ

เรียนจบสูง มีโอกาสในชีวิตมาก รายได้มั่นคง ก็ดูแลพ่อแม่ที่แก่เฒ่าได้ ถึงจะไม่ใช่เงินก้อนโตเหมือนขายตัว แต่ก็อยู่ได้อย่างไม่ต้องละอายใจ ที่สำคัญ ยังมีเหลือเก็บบ้างไว้ตอนเกษียณ ทำให้เมื่อมีลูก ลูกก็ไม่จำเป็นต้องมาเลี้ยงกันตอนแก่มากมาย เหมือนคนรุ่นก่อนๆ

วงจรที่ว่ามันก็เลยค่อยๆ ลดลงไปครับ แต่กลายเป็นปัญหาใหม่แทน คนรุ่นหลังๆ ไม่ว่าชายหรือหญิง ถือว่าจบสูง ฐานะดี เลยไม่คิดมีลูก 

การศึกษามันเปลี่ยนวิธีคิดของคนไปเลย จากรีบๆ มีลูกไว้เลี้ยงตัวเองตอนแก่ กลายเป็นจะมีลูกเมื่อพร้อม แล้วนิยามความพร้อมคือขอรวยก่อน ขอมีเงินเยอะๆ พอจะส่งเสียให้เรียนที่ดีๆ ก่อน ปรากฎทำงานจนเลยวัยเจริญพันธุ์ พอรวยปุ๊บมีเงินเก็บปุ๊บ สังขารไม่อำนวยให้มีลูกเสียแล้ว

ผลคือเมืองไทยประชากรลดครับ กลายเป็นสังคมคนแก่เหมือนญี่ปุ่นละ 

เอิกๆ
comment114-7:114-1

เราว่าคุณอาจจะอ่านแต่บทความวิชาการมานะคะ เคยลงไปสัมผัสสังคมที่คุณคิดว่าสิ้นหวังจริงๆ หรือไม่

รปภ. ยุคนี้ ถ้าสถานที่จ้างเอง บางแห่งเหยียบหมื่นนะคะ ก็ไม่น้อยสำหรับคนที่ไม่ได้จบป.ตรี 
และยิ่งเป็น รปภ. บริษัทดังก็ หมื่นกว่าๆ เลยค่ะ สวัสดิการอีก

แรงงานก่อสร้าง ทุกวันนี้เป็น AEC เกือบทั้งสิ้นค่ะ ตามตจว. ถึงจะเป็นคนไทยทำ

ส่วนชาวไร่ชาวนา ไม่ได้เฉพาะคนรุ่นใหม่เท่านั้นนะคะที่ทำแล้วสำเร็จ คนรุ่นเก่าๆ ที่ทำแล้วประสบความสำเร็จก็มีค่ะ ออกรายการช่อง 9 บ่อยไป
เรารู้สึกว่าบางอาชีพ พอเราเอาค่านิยมของคนเมืองไปมอง เราก็จะเกิดความเวทนาสงสาร โอ้ เค้าคงตกทุกข์ได้ยาก แต่จริงๆ แล้ว อาชีพบางอาชีพนั้นก็จำเป็นต้องมีค่ะ อย่างอาชีพเกษตรกร บางคนเค้าก็พอใจที่จะทำแบบนั้น และไม่ได้ยากจนทุกข์ร้อนอะไร แต่แน่นอนคนที่ยากจนทุกข์ร้อนก็มีอยู่จริงๆ

พอดีเราไปสัมผัสมาหลายท้องถิ่นมากๆ ทั้งในตอนเรียนและทำงาน ตอนเรียนขึ้นไปหมู่บ้านชาวเขา ซึ่งเราจะบอกให้ว่า ในจังหวัดเชียงใหม่นี่แหละ แค่ภูเขาคนละลูก สภาพภูมิศาสตร์คนละแบบชีวิตก็ต่างกันแล้ว หมู่บ้านที่อยู่ในหุบเขาเป็นแอ่งกระทะ เพาะปลูกอะไรไม่ได้ ก็จะยากจน เราต้องเข้าไปสร้างโรงเรียนให้ เค้าอยู่บ้านแบบไม้ไผ่สาน แต่พอไปอีกหมู่บ้านนึง อยู่บนยอดดอย อากาศดี สภาพภูมิประเทศเหมาะเเก่การเพาะปลูก เค้าก็ทำสวนลูกท้อ ปลูกลูกท้อขายค่ะ แต่บ้านเค้าก็ยังเป็นบ้านแบบยกใต้ถุนสูงแบบชนบทนะ สร้างด้วยไม้แต่ไม่ได้ขัดไม้ลงรักปิดทองอะไร ไม่ได้สร้างแบบหรูๆ สไตล์คนเมือง และไปที่หมู่บ้านชาวเขาบนหุบเขานี้ เราไม่ได้ต้องไปช่วยอะไรพวกเค้าเลยนะคะ มีแต่เราน่ะไปขอให้เค้าช่วย เหมือนขอสถานที่พวกเค้ามาทัศนศึกษาดูงานประมาณนั้นน่ะค่ะ แถมเค้าต้องมาเลี้ยงดูปูเสื่อเราอีก

ส่วนทางภาคอีสาน เนื่องจากทางครอบครัวก็มีที่ดินสวนอยู่ที่นั่น ก็ได้รู้ได้เห็นมาบ้างว่า ลุงแก่ๆ 50-60 เนี่ยแหละ รวยได้แบบไม่ต้องกู้ ไม่เป็นหนี้ ไม่ต้องขายลูกกิน และไม่ได้ขายนาเพื่อให้รวย เเต่เค้ารวยเพราะการเกษตรจริงๆ  ในซอยสวนเรา (อยู่ในอำเภอเมืองจังหวัดใหญ่ของภาคอีสาน มีมหาลัยชื่อดังตั้งอยู่) มีทั้งคนที่ทำไร่ดาวเรือง ทำสวนยูคาลิปตัส เพื่อส่งโรงงานกระดาษ บ้างก็ทำนาข้าว บางคนก็ทำสวนปาล์ม คือถ้าเกษตรกรจับทางถูกและหาแหล่งรับซื้อที่ดีได้ เค้าก็ไม่จนค่ะ ตรงนี้คิดว่าถ้าเค้าไม่มีวิสัยทัศน์เค้าจะทำได้มั๊ยคะ คนจบป.4 นี่แหละ

ที่พูดมาทั้งหมดคือ เราเห็นว่า "ค่านิยม" นั้นสำคัญที่สุดในการทำให้กลายเป็นคนที่สิ้นหวัง แม้การศึกษาลุงๆ เกษตรกรบางคนจะน้อย จบแค่ ป.4 แต่ถ้าค่านิยมแกดี แกหัวก้าวหน้า แกก็ไม่มีอะไรที่คนกรุงจะมาดูแคลนแกได้เลยค่ะ  แต่แน่นอนไม่ได้บอกว่าไม่ต้องเรียน การเรียนการศึกษาก็ยังสำคัญอยู่ค่ะ

ฝากไว้ให้ไปศึกษาเพิ่มจากของจริง
comment115:อ่านแล้วรู้สึกว่าตัวเองโชคดีแค่ไหนที่เกิดในยุคนี้
แต่ต่อให้เกิดในยุคนั้นก็มั่นใจว่าไม่มีทางที่พ่อแม่เราจะเห็นเงินมีค่ามากกว่าลูกสาวตัวเองค่ะ
comment116:สะเทือนใจ สงสารละอ่อนตี้บ่าฮู้อะหยัง แล้วต้องไปย๊ะในสิ่งตี้ป้อแม่เลือกให้
comment117:ชอบภาษาที่จขกท.เขียนมาก อ่านเพลินได้อารมณ์ดี แต่สะเทือนใจจังที่ในอดีตพ่อแม่คิดกันแบบนั้น 
เราไม่ใช่คนเหนือนะคะแต่ก็พอจะอ่านเข้าใจอยู่ เชียร์ให้เล่าแบบภาษาเหนือต่อค่ะ แต่วงเล็บคำแปลไว้ก็ดี
comment118:อ่านแล้วมันรู้สึกจุกอกยังไงไม่รู้ พอจะพูดออกมาน้ำตาก็จะไหล ตอนเด็กๆเคยอ่าน ดาวแต้มดิน แล้วก็พวกเรื่องสั้นเกี่ยวกับตกเขียวนี่แหละ อ่านแล้วสงสาร แต่ไม่มากเท่าตอนนี้ที่เห็นเบื้องหลังที่ลึกลงไปอีกของกระบวนการนี้ ตอนที่เราขุดๆมาอ่าน เราอายุพอๆกับพวกเธอที่ถูกขายไปเลย ทำให้เรารู้สึกอินแล้วก็ค่อนข้างไม่ชอบผู้ชายตั้งแต่ตอนนั้น ดูเหมือนเรื่องพวกนี้เกิดขึ้นเพื่อสนองตัณหามนุษย์เพศผู้ล้วนๆ
comment119:ได้ความรู้เรื่องสมัยก่อนดี รอมาต่อนะคะ
comment120:ขอบคุณเจ้าของกระทู้ ที่เขียนบทความนี้ขึ้นมาค่ะ  รอติดตามอ่าน ความจริงที่น่าอดสูต แต่ต้องยอมรับความจริงที่โลกเราเป็นแบบนี้ค่ะ  มีสติปัญา รู้ผิดชอบ ก้อขอให้คนในครอบครัวเราไม่ต้องมาพอเจอ วงจรสกปรก แบบนี้น่ะค่ะ  สุดยอดกระทู้เลยค่ะ
comment121:คุณพระ นี่บ้านเราเมืองเราเคยเป็นได้ถึงขนาดนี้เลยหรือ นี่อ่ะนะเมืองพุทธ โห... จากใจเลยนะคะ ปีนี้หนูอายุ 20 รู้มาบ้างว่าการค้าประเวณีในบ้านเมืองมันมีอยู่ และยังเยอะมากกกๆๆๆ ขนาดเป็นต้นๆเมืองโสเภณีโลก แต่นึกไม่ถึงจริงๆว่ามันจะมาในรูปแบบที่โดนคนใกล้ตัวที่เป็นถึงพ่อแม่บีบบังคับให้ไปทำ
comment122:แหลงตามตรงอ่านไม่ค่อยโร้เรื่อง
ภาษาเหนืออ่านออกแต่ไม่โร้อีแปลว่าปรือ
เขียนเป็นภาษากลางให้คนใต้อ่านออกแปลได้มั่งตะ
ถือเสียว่าเห็นดูกันมั่ง
comment122-1:แต่ฉันอ่านที่เธอเขียนเข้าใจทุกคำเลยอะ

เธอพูดว่า...
บอกตามตรงอ่านไม่ค่อยรู้เรื่อง
ภาษาเหนืออ่านออกแต่ไม่รู้แปลว่าอะไร
เขียนภาษากลางให้คนใต้อ่านออกแปลได้มั่งสิ
คิดเสียว่าเห็นใจกัน

แบ่บ...ก็ไม่เข้าใจทำไมเราถึงเข้าใจ...เพราะเราก็ฟังใต้ไม่ออก พูดใต้ไม่เป็น...

เอาเป็นว่าจะพยายามใส่ซับฯให้นะคะ

ปล.ที่บอกว่าเข้าใจ เพราะอยากอวดค่ะ ฉันเข้าใจมากกว่าภาษาเหนือกับภาษากลาง เย้ ๆๆๆ
(ภาษาอีสานคล้ายภาษาเหนือ เพราะงั้นเข้าใจดีอยู่แล้ว)


ความภูมิใจเล็ก ๆ น้อย ๆ ของอิฉันอะนะ
comment122-2:เป็นเพราะความสามารถในการเรียนรู้ของ จขกท. สูงครับ
เลยทำให้เข้าใจภาษาถิ่นอื่นๆได้โดยไม่ยากเย็นนัก
comment122-3:
comment122-4:เราก็รู้เรื่อง ไม่เห็นจะยากเลย 
โร้เรื่อง ก็คือ รู้เรื่อง 
 แปลว่าปรือ ก็เดาไม่ยาก ...แปลว่าอะไร
เห็นดู ก็แปลว่า เอ็นดู กันมั่ง ก็คือเห็นใจกันมั่ง  สงสารกันมั่ง 
ถ้าบอกว่าคนนี้น่าเห็นดู เราก็จะแปลว่า คนนี้น่าเอ็นดู หรือน่าสงสาร อะไรทำนองนี้ ก็แล้วแต่ประโยค
comment123:กระทู้นี้ ทำให้ได้รับรู้สังคม และอีกหลายๆมุมที่เราไม่รู้  ขอบคุณนะค่ะที่เขียนให้อ่าน  ได้รู้คำศัพท์ภาษาเหนือด้วย
comment124:เห็นจ่าแชร์มาเลยเข้ามาอ่านดูครับ

ยอมรับว่าบางประโยคผมอ่านไม่ออกเลย แต่ก็พอรับรู้ได้ถึงบรรยากาศ

ขอบคุณครับที่เขียนเรื่องราวที่ค่อนข้างหาอ่านได้ยากให้เด็กๆ อย่างผมครับ
comment125:ตอนอยู่ ม 3 เคยชอบรุ่นพี่ ม 4 ไปนั่งดูพี่เค้าที่ห้องสมุดทุกวัน หลังๆเริ่มได้พูดคุย พอเปิดเทอมมาอีกทีพี่เค้าหายไป มารู้อีกที ว่าไปญี่ปุ่น ส่งเงินให้ที่บ้านซื้อที่ดินสร้างบ้านสร้างเรือน T_T

ปล บ้านผมอยู่ติด อ ดอกคำใต้เลย เรื่องแบบนี้ผมพอได้ยินมาบ้างและหลายๆอำเภอหลายๆจังหวัดด้วยแต่ทำไมถึงว่ากันแต่ อ นี้ ไม่เข้าใจ   แต่ตอนนี้ไม่เหมือนแต่ก่อนแล้ว แต่มีสาวๆรุ่นใหม่ที่โตขึ้นมาหน้าตาดีเหมือนเดิม เพิ่อเติมคือรู้เท่าทันสังคมหมดแล้ว
comment125-1:ยุคญี่ปุ่นนี่คือยุคไหนเหรอคะ...ถ้าขอทราบอายุจข.เม้นจะได้ไหมคะ
อยากรู้อ่ะ คิดๆอยู่ว่าน่าะรุ่นเดียวกันแต่ตอนเด็กเราโลกแคบมากเลยไม่ค่อยรู้เรื่อง
comment125-2:ช่วงปี สองห้าสี่ต้นๆครับ
comment125-3:ยุคญี่ปุ่น ประมาณปี สามศูนย์เป็นต้นมาค่ะ
comment126:เป็นคนเมืองเหมือนกั๋นเจ้า ตอนแรกเห็นกระทู้ผ่านๆ บ่าได้เข้ามาอ่าน แต่เห็นเปิ้นแชร์กั๋นนักก่อเลยเข้ามาอ่านผ่อ ก่อเลยได้เข้าใจ๋ว่า ตกเขียว มันก่อคือเรื่องตี้แม่น้องเกยเล่าหื้อฟังบ่อยๆ ขอบคุณจ๊าดนักตี้มาเล่า แบบละเอียดหื้อฟัง ติดตาม หื้อกำลังใจตลอดเน้อเจ้า
comment127:เขียนได้น่าติดตามมากครับ
ชอบวิธีการเขียนแบบภาษาท้องถิ่น
อ่านเข้าใจบ้าง ไม่เข้าใจบ้าง
แต่ก็พอเดาและนึกภาพตามได้เลย

..

อ่านแล้วเศร้า มนุษย์ช่างเห็นแก่ตัว
ด้วยกันเองทั้งนั้น
comment128:เคยทำงานอยู่ที่นั่น ช่วงตกเขียวรุนแรงมากๆ  จำได้ว่า บ้านไหนคลอดลูกสาว พ่อแม่ดีอกดีใจบอกอีก สิบกว่าปีเราจะมีบ้านใหญ่ๆอยู่แล้วเน้อ   บ้านไหนมีลูกสาวลงใต้  พอมีเงินเขาก็จะซื้อตู้เย็น ทีวีแล้วโชว์ไว้หน้าบ้าน บางบ้านมีทีวีมากกว่าหนึ่ง   (บางบ้านยังไม่มีไฟฟ้ใช้เลยก็มี)       อยู่ต่อๆมาการโดนหลอกไม่มี  มีแต่ตั้งใจขายบริการและไปญี่ปุ่น  ฮิตกันอยู่ช่วงนึง บ้านของสาวที่ไปญี่ปุ่นหรือประเทศอื่นๆก็จะออกแบบตามประเทศที่เขาไปขายบริการ     มีเรื่องราวน่าหดหู่ น่าเห็นใจสาวเหนืออีกมากมายในสมัยนั้น ในยุคที่เห็นลูกสาวเป็นผักปลา  สมัยนั้นทางการก็พยายามรณรงค์โดยใช้การศึกษาเข้าไปให้ความรู้ แต่บางทีก็แพ้นายหน้า เด็กจบป.6 ปุ๊บนายหน้ารับตัวไปได้ทันที เพราะพ่อแม่รับเงินไปล่วงหน้าแล้ว ครูก็ช่วยอะไรไม่ได้ ถามเด็กๆเหนือรุ่นปัจจุบันว่า รู้จัก"ตกเขียว"ไหม เขาไม่รู้จักคำนี้แล้วว่าหมายถึงอะไร
comment128-1:อยากอ่านประสบการณ์ตรง ว่างๆ มาเล่าหน่อยได้มั้ยคะ
comment128-2:อิฉันโตมาช่วงนั้นพอดี แต่น่าจะจัดว่าโชคดีที่หมู่บ้านหรือย่านที่อยู่เขาไม่ได้ฮิตขนาดกดดัน
ให้คนในหมู่บ้านทำกันเป็นเรื่องปกติ  แต่ก็มีบ้างประปราย เรื่องลงไปใต้  จำได้ลางๆ มีพี่คนหนึ่ง 
ไปแบบนี้แล้วได้ดิบได้ดี เจอคนมีฐานะเป็นนักหนังสือพิมพ์   รับอุปการะดูแล จริงจัง ปลูกบ้าน ซื้อไร่ 
สวนลิ้นจี่ ที่นาให้พ่อแม่ คนแถวบ้านก็ได้มาทำงานเป็นคนทำงานบ้านเขา  พี่สาวคนนี้ก็จะเอาผ้าห่มไปแจกเด็กๆ 
นักเรียนที่เราเรียนทุกปี ก็จะเป็นที่จดจำว่าพี่เขาไปได้ดีมีฐานะ ผู้คนนับหน้าถือตายกย่อง นับถือ  เราจำความคิดหยุดแค่เท่านั้น 
ไม่ได้จินตนาการต่อว่าอยากเป็นเหมือนเขา หรืออะไร 

แม่อิฉันมีลูกสาวถึง 8 คน ถึงบอกว่า โชคดี ที่หมู่บ้านเราไม่ระบาดขนาดนั้น เพราะเราไม่ได้ข่าวเรื่องพวกนี้มาเข้าหูเลย 
ว่าใครมาทาบทามพี่ๆ หรือตัวเราให้ไปทำแบบนั้น  ถ้าจำไม่ผิด ส.ส. ลัดดาวัลย์  ก็ได้คะแนนเสียงจากการ
ที่รณรงค์ให้ลดค่านิยมตกเขียวนี้  

เรื่องจริงนี้นี่มันเศร้ายากจะยอมรับได้ แต่มันก็เคยมีจริงๆ เนอะ บอกไม่ถูกว่า เป็นที่การศึกษาหรือว่า ค่านิยม 
หรือว่าเป็นเพราะทั้งสองอย่าง ถ้ามีการศึกษาพอ ก็คงจะค่อยๆ เปลี่ยนค่านิยมได้ (หรือเปล่า) 
แต่พอมาดูยุคปัจจุบัน มีการศึกษาสูงพอ มีสื่อความรู้เข้าถึง แต่คนมีการศึกษาหลายๆ คนก็เลือกที่จะเดินทางสายนี้
โดยใช้ความรู้ ความสามารถทางเทคโนโลยี และการศึกษาประดับโปรไฟล์เรียกราคาได้สูงขึ้นไปอีก
ก็เลยไม่รู้ว่าเป็นที่อะไรกันแน่ รู้แต่ว่า เทคโนโลยีก้าวล้ำมากขึ้นเท่าไหร่ ยิ่งหาคุณค่าทางใจลดน้อยลงทุกที เพราะคนเราสมัยนี้ จิตใจเปราะบาง ปล่อยให้กระแสสังคมวัตถุนิยมและความอยากได้อยากมีเข้าครอบงำ 

ว่าจะคุยด้วยนิดหน่อย รำลึกความหลัง  ยาวเลยค่ะ อิอิ
comment128-3:ใช่ค่ะคุณลัดดาวัลย์   มีส่วนในการช่วยรณรงค์ให้การตกเขียวลดน้อยลง  ตอนที่เธอได้เป็นสส. จำได้ว่าเธอไปขอบคุณพ่อค้า แม่ค้า ตลาดเช้าในอำเภอที่เธอได้รับเลือก     อีกท่านนึงคือคุณครูมุกดา อินต๊ะ(จำนามสกุลไม่ค่อยได้)  เธอก็มีส่วนรณรงค์ไม่ให้สาวๆ ละอ่อนน้อยๆถูกนำไปขายเช่นกันค่ะ   เธอเปิดบ้านเอาสาวๆมาฝึกอาชีพ ฝึกทักษะชีวิต  อบรมสั่งสอนให้รักศักดิ์ศรี       สมัยนั้นมีเรื่องราวหดหู่เศร้าใจมากมาย เห็นใจและสงสารเด็กสาวที่ถูกขายไป   เด็กสาวรู้แต่ว่าอยากให้พ่อแม่สบาย มีบ้านใหญ่ๆ มีทีวีตู้เย็น    
       นายหน้าจะมารับไปตั้งแต่จบป.6  ยังเด็กๆ มาก เอาไปเป็นสาวเสิร์ฟ สักพัก แล้วขายให้แขกมาเลย์ ที่ชอบนอนกับเด็กๆ  เด็กสาวพวกนี้มักจะถูกพาไปเสริมจมูก  จนสมัยนั้นใครเสริมจมูกมักจะดูรู้เลยว่าขายบริการ

        ส่วนโรคเอดส์ สมัยนั้นเขาไม่เชื่อกัน เขาหาว่าเราหลอก เพื่อไม่ให้เขาขายลูก  จนต่อมารู้ว่าโรคนี้ร้ายแรง  พอลูกสาวเป็นโรคนี้กลับมา พ่อแม่แทนที่จะดูแล  ก็ปล่อยให้ตาย   เพราะกลัวติดโรคนี้จากลูก ก็รังเกียจทิ้งๆขว้างไว้นอกบ้าน

    เคยมีโอกาสได้ช่วยเหลือเด็กที่จะไปขายบริการ  ให้เรียนต่อ  โดยช่วยเรื่องค่าอาหาร  ค่าหนังสือ   พยายามให้เรียนให้ถึงม.3 แต่เธอก็ไปขายบรืการจนได้   เพราะเธออยากให้แม่สบายมีบ้านใหญ่ๆเหมือนคนอื่น........     

       คิดถึงสมัยนั้น  เศร้าค่ะ
comment129:เหตุการณ์ตกเขียวตอนนั้นนี่ถือว่าเรื่องใหญ่พอสมควร ถ้าจำไม่ผิด เห็นในทีวีมีทำสื่อรณรงค์ด้วย แต่คงไม่ค่อยได้ผลสักเท่าไหร่
comment129-1:ผมว่าได้ผลนะ เพราะตอนนี้ไม่มีเรื่องเหล่านั้นเกิดขึ้นแล้ว
comment130:คุณมิ่วเขียนเหมือนเดิมเถอะ ได้อารมณ์กว่ากว่าเยอะเลย ถ้าค่อยๆอ่านจะเข้าใจได้ไม่ยาก พอเปลี่ยนไปตามใจบางคน ทำให้อารมณ์การเล่าเรื่องเปลี่ยนไปเลย 
เขียนแบบที่อยากเขียนครับ เป็นตัวของตัวเอง 
งานที่เขียนจากอารมณ์ก็เขียนไปตามความรู้สึกเลย ไม่ว่ายังไงมีผมรออ่านคนหนึ่ง
comment131:แปลกใจ ทำไมคนสมัยนี้ไร้มารยาทกันจัง เจ้าของกระทู้เค้าไม่ได้ขอร้องให้อ่านซักหน่อย ถ้ามันรู้สึกแย่มากกับบทความภาษาเหนือที่เจ้าของกระทู้เขียน ก็ปิดไปไม่ต้องอ่านค่ะ ไม่จำเป็นต้องแสดงความไร้มารยาทของตัวเองออกมาก็ได้

ส่วนตัวเราก็ไม่ใช่คนเหนือ แต่อ่านแล้วก็พอจับใจความได้ ไม่จำเป็นต้องแปลออกหมดทุกตัว เลยงงว่าคนสมัยนี้ไม่รู้จักการอ่านแบบจับใจความแล้วเหรอคะ ถึงได้ออกมาบ่นว่าอ่านไม่ออกไม่เข้าใจ

เอาจริงๆนะ สำหรับเราคนกรุงเทพ เราว่าในบรรดาภาษาท้องถิ่น เราว่าภาษาเหนืออ่านง่ายสุดแล้วนะ รองมาก็อีสาน ส่วนภาษาใต้เราว่าน่าจะยากกว่าเยอะค่ะ เคยอ่านคนเขียนสำเนียงใต้ อันนั้นแปลไม่ออกของจริงค่ะ
comment132:อ่านหลาย ๆ เรื่องของคุณมิ้ว ได้รู้อะไรหลายเรื่อง และสิ่งหนึ่งที่เราคิดว่าเราโชคดีที่สุด คือ เรามีแม่บุญธรรมที่มีความเมตตาอดทนเลี้ยงและอบรมสั่งสอนเรามาด้วยความลำบาก และเราก็ภาคภูมิใจท่านที่สุด ที่แม้จะลำบากแค่ไหน ท่านก็ไม่เคยคิดที่จะขาย.... เรียกว่ากัดฟันสู้สุด ๆ เลยเหมือนกัน 

เราเลยอดคิดไม่ได้ว่า ทำไมคนที่ไปทางนี้ เขาถึงได้คิดทำ

แต่ในกรณี"ตกเขียว" บอกได้เลยว่าสงสารเด็ก ๆ ผู้ใหญ่อยากได้เงิน โดยใช้เด็กหาเงิน
comment133:ยุคที่ตกเขียวบูมมากๆ อยู่ในระหว่างช่วงปี 2526 - 2530 แต่หลังจากนั้นได้ไม่กี่เดือน การตกเขียวเริ่มพัฒนาจากการส่งออกภายในประเทศ เข้าสู่ในระดับส่งออกต่างประเทศ
comment134:Log in มาตอบเจ้าของกระทู้เลย เรื่องของแม่ตัวเองเลยคะ ไม่รู้ว่าเค้าเรียกดอกคำใต้ไหมนะคะ

 เอาเป็นว่าอยากมาแชร์ประสบการณ์ของแม่ตัวเอง แต่เราจะเรียกว่าสาวดอกคำใต้แล้วกันคะเพราะแม่โดนขายมาอยู่ภาคใต้  

แม่เราเคยเล่าให้ฟังว่า
แม่เราเค้าเคยเป็นสาวดอกคำใต้คะ แต่แม่เราไม่ได้ขายตัวนะคะเห็นแม่บอกว่าอย่างงั้น
ที่แม่ได้เป็นสาวดอกคำใต้เพราะพี่สาวคนโตของบ้านถูกขายไปก่อนคะ 
นั่นก็คือป้าเราสองคนและครอบครัวแม่มีลูกสาว4คนคะ
และลูกชายสองคือน้าเรา คนครอบครัวของแม่เป็นคนเชียงรายคะ
พอป้าทั้งสองคนของแม่ได้ไปทำงานที่ใต้นั่นคือที่ภูเก็ตคะโดนขายไปเป็นสาวรำวงในภูเก็ตคะ
คือเอเย่นจะขับรถกะบะประกาศตามหมู่บ้านเลยนะคะว่า มีลูกสาวบ้านไหนต้องการไปทำงานเป็นสาวรำวงที่ภาคใต้ไหม
แล้วด้วยพ่ออุ๋ยที่ติดเหล้ามากก็จัดการขายป้าเราทั้งสองให้กับเอเย่นที่มารับไปทำงานด้วย 
แต่แม่อุ๋ยเราใจดีนะคะ ไม่อยากขายป้าเราทั้งสองเพราะสงสารแต่ขัดพ่ออุ๋ยไม่ได้ถ้าขัดหรือทำอะไรไม่ถูกใจก็โดนซ้อมคะ
เลยต้องจำใจส่งป้าเราทั้งสองไปขายให้กับวงรำวงคะ ตอนนั่นแม่บอกว่าด้วยใจของป้าก็สงสารแม่อุ๋ยอยากให้แม่อุ๋ยเราสบาย
มีบ้านหลังใหญ่ๆ มีเงินใช้ จะได้ไม่ลำบาก ก็จำใจต้องไปค่ะ และป้าเราทั้งสองรวมทั้งแม่เราไม่ได้เรียนหนังสือนะคะ
ถ้าไปเรียนหนังสือเมื่อไรจะโดนพ่ออุ๋ยตี พ่ออุ๋ยจะตามไปตีถึงโรงเรียนเลยคะตีแบบหลังแทบแตกเลย
แม่เราและป้าคนที่สองต้องแอบไป เรียนหนังสือเพื่อไม่ให้พ่ออุ๋ยรู้ พ่ออุ๋ยต้องการให้ลูกทุกคนไปทำงานรับจ้างเพื่อที่จะเอาเงินมาให้แกกินเหล้า
และเล่นการพนันตีไก่ด้วยคะในตอนนั่น 

พอป้าคนโตเห็นว่าแม่เราก็โตแล้วเลยส่งแม่เรามาขายให้กับเอเย่นในวงรำวง แต่ป้าคนที่สองไม่ยอมเพราะว่าสงสารแม่แล้วแม่ก็อายุแค่13ปีเอง
สงสารไม่อยากให้น้องมาลำบากและป้าเราทั้งสองจะกลับบ้านทุกๆสงกานต์ พอสักพักป้าคนโตก็ไปพูดหว่านล้อมแม่เราจนแม่เราต้องทำใจลง
มาทำงานเป็นสาวรำวงกับป้าเรา ตอนนั่นแม่บอกว่าแม่อายุ18ปี พอแม่ลงมาทำงานที่ภูเก็ตได้สักพักก็มาเจอพ่อเราคะ พ่อเราเป็นคนขอนแก่น
ลงมาทำงานที่เหมืองแร่กับพ่อแม่บุญธรรมที่ภูเก็ตก็ไปเที่ยวสาวรำวงแล้วได้เจอแม่เราก็ชอบแม่เราตั้งแต่เห็น แต่แม่เราไม่ชอบพ่อเราเลยนะคะ
เพราะเห็นว่าพ่อเราทำงานเหมืองแร่ เพราะสมัยนั่นคนทำงานเหมืองแร่คือคนจน แต่จริงๆ ครอบครัวทางฝั่งพ่อเราฐานะดีนะคะดีกว่าแม่เราเยอะ
แต่ด้วยพ่อเป็นคนเกเรพอจบม.6ก็ไม่อยากเรียนก็ลงมาทำงานเพราะปู่กะย่าอยากให้พ่อทำงานรับราชการเหมือนลุงๆของเรา เพราะโดนปู่กะย่า
ด่าไว้ว่าเรียนจบแค่นี้ไม่มีปัญญาจะได้ดีหรอกพ่อเราเลยน้อยใจลงมาทำงานที่ภูเก็ตซะเลย 

และหลังจากที่พ่อเราไปเที่ยวเจอแม่เรา เหมือนไปเที่ยว RCA แล้วเจอกันเหมือนสมัยนี้มั้ง 555 
พ่อก็ชอบแม่มาก ก็ไปหาแม่เราทุกวันหลังเลิกงานแม่เราก็เล่าว่า ตอนนั่นมีคนรวยมาชอบแม่เราและป้าเราทั้งสองก็สนับสนุนให้คบกับคนนั่น
ไม่ให้เอาพ่อเรา แต่แม่บอกพ่อหล่อมากกกกกกกกกก คือมีผู้หญิงในวงรำวงชอบพ่อเราหลายคนมาก เห็นแม่เราเล่าว่างั้นนะคะ 555
แต่คนที่มาชอบแม่เราไม่หล่อเลยแต่รวย แล้วทีเนี่ย ผู้ชายคนที่รวยๆคนนั่นก็บอกว่าขอเวลาไปบวชก่อนนะเดี๋ยวจะมาไถ่ตัวแม่เราและใช้หนี้ให้แม่
แม่เราก็ตกลงนะคะ ก็รอผู้ชายคนนั่น พอพ่อเรารู้แบบนั่นพ่อเราก็ขยันไปมาหาสู่แม่เราทุกวันเลยคะ พ่อบอกกลัวแม่เราจะโดนคนอื่นไถ่ตัวไป
ตอนที่พ่อพยายามจีบแม่ แม่บอกว่าพ่อทำงานได้เงินเท่าไรให้แม่หมด และพยายามทำงานหนักเพื่อจะเอาเงินมาไถ่ตัวแม่เรา
พอแม่เห็นแบบแม่เริ่มใจอ่อนชอบพ่อเราคะ แล้ววันที่สบโอกาศของพ่อเราก็มาถึงคะ วันนั่นเพื่อนของพ่อที่ไปเที่ยวด้วยกันบอกว่า 
พรุ่งนี้เค้าจะพาสาวรำวงไปรำวงนอกสถานที่ แต่พ่อไม่ได้บอกว่าที่ไหนคะ ในภูเก็ตแหละ พ่อก็วางแผนกับเพื่อนคะว่าจะพาแม่เราหนี
พ่อเราก็เล่าว่าตอนนั่นแม่เราก็นั่งรอคนมาเลือกเพื่อที่จะไปรำวงด้วย พ่อเราก็มาเลือกแม่เราไปรำวงตามปกติ
แล้วไปบอกแม่เราว่าจะพาแม่เราหนีให้ทำตามที่พ่อบอกนะ เราฟังแม่เราเล่ามันได้ฟิวเหมือนดูหนังเลย 555 
แม่เราก็ทำตามที่พ่อเราบอกนะคะ พอแม่เรารำวงเสร็จแม่เราบอกแม่เล้าว่าปวดท้องหนักมาก คือสมัยก่อนห้องน้ำก็ไม่ได้เจริญเหมือนสมัยนี้
ใช่ไหมคะก็ต้องเดินไปไกลพอสมควร แต่แม่เป็นเด็กดีมาตลอดเค้าก็เลยปล่อยให้แม่ไปคนเดียว แม่บอกว่าพอแม่ออกเดินมาได้สักพัก
ก็นั่งรถมอไซต์หนีไปกับพ่อเลยคะ พ่อบอกว่าแวนซ์แทบตายกว่าเค้าถามมากระทืบ แม่ก็กลัวนะคะถ้าเค้าจับได้ว่าเราหนีเค้าก็จะตีเราเหมือนกัน
เพราะเคยมีคนหนีแล้วโดนจับได้แล้วก็ขังไว้ในห้องให้อยู่คนเดียวเป็นเดือนเพื่อเป็นการทำโทษคะ พอแม่เราหนีได้พ่อก็พาแม่เราไปอยู่กะปู่กะย่าเราคะ และไปสู่ขอแม่เราตามประเพณี

ปล. คนทุกคนอาจจะไม่ได้โชคดีเหมือนแม่เรานะคะ และป้าทั้งสองของเราก็โดนไถ่ตัวจากลุงของเราก่อนแม่เราจะหนีมากับพ่อได้6เดือน
และแม่เคยบอกว่ามีคนที่ไปทำงานแบบนี้เหงาคิดถึงบ้านและท้องไม่มีพ่อก็หลายคน มาจบชีวิตด้วยการฆ่าตัวตายคะ มาผูกคอตายในห้องน้ำ
เวลาเค้าปล่อยให้มาอาบน้ำ ฟังแล้วก็หดหู่เหมือนกันนะคะ 
ปล2. ตอนนี้แม่เราเสียชีวิตด้วยโรคมะเร็งไป 9 ปีแล้วคะ  พ่อเรายังเคยพูดว่าถ้าไม่พาแม่เราหนีตอนนั่นนะแม่เราคงโดนไปขายในซ่อง
เป็นผญอย่างว่าไปแล้ว และคงไม่มีเรากับพี่สาวเกิดมาให้ปวดหัวหรอก 

เรื่องนี้แม่เราเล่าให้เราฟังตั้งแต่ อายุ 13-14 ปีอ่ะคะ ตอนนี้เราก็ 25ปีแหละ พี่สาวก็ 35 ปีแล้ว เรายังเคยถามพ่อเราเล่นๆว่าถ้าพ่อไม่มีเงิน
พ่อจะขายเราให้ไปทำงานแบบนั่นไหม พ่อบอกว่า ลูกของพ่อถึงให้พ่อลำบากแค่ไหนขอแค่ให้ลูกพ่อสบายพ่อก็มีความสุขแล้ว 
เรารู้สึกว่าเราโชคดีมากคะที่มีพ่อแบบพ่อเรา 

ถ้ายาวไปขออภัย มา ณ ที่นี่ด้วยนะคะ อาจจะออกทะเลไปเยอะแต่ก็อยากเล่าให้ว่า 1% ของคนที่โชคดีก็ยังมีอยู่
comment134-1:เอาเรืองของคุณพ่อคุณแม่ จขคห มาทำหนังได้เลยนะคะเนี่ย
comment134-2:นับว่าโชคดีมากที่ไปเป็นสาวรำวง ยุคนั้นยุคปลายของการทำเหมืองแร่แล้วล่ะมั๊งครับ
comment134-3:คุณแม่ถือว่าโชคดีมากครับ ที่มาเจอคนดี
comment134-4:อ่านแล้วอบอุ่นหัวใจมากๆเลยค่ะ
comment134-5:😄
comment134-6:ผมต้องล็อคอินมาตอบเม้นนี้เลย
  คืออ่านเรื่องราวที่ทั้งเศร้า ทั้งหดหู่มาตั้งนาน
แล้วมาเจอเรื่องเล่าของคุณที่รู้สึกอบอุ่นใจมากครับ
  พล็อตเรื่องโรแมนติกมากๆ
comment135:สมัยนั้นยังไม่เกิดเลย แต่ชอบฟังเพลงเพื่อชีวิตได้ฟังหลายๆ เพลง ยังแอบคิดปนตำหนิว่าทำไมแต่งเพลงดูถูกสาวเหนือจัง. ไม่คิดเลยว่าจะแต่งมาจากเรื่องจริง

ปล.ชอบการเขียนภาษาเหนือของ จขกท ครับ ผมคนใต้แต่อ่านแล้วเข้าใจครับ
comment136:ปัก
comment137:ขอบคุณทุกกำลังใจ ทุกการติดตาม ทุกการแชร์
กระทู้นี้เป็นการเล่าเรื่องในอดีต จะเรียกว่าเป็นปรากฎการณ์หนึ่งที่...
ไม่มีใครภูมิใจเลยค่ะ แต่...ความผิดเพี้ยนบิดเบี้ยวก็เป็นบทเรียนให้กับสังคมนะคะ
อิฉันคิดว่าการพูดถึง ทำความเข้าใจ เป็นการตระหนักรู้ คงดีกว่าซุกซ่อนเก็บไว้ 
หรือทำเหมือนไม่มีอะไรเกิดขึ้น
การยอมรับความจริงตามจริง แม้มันจะเลวร้ายในความรู้สึก
แต่...มันก็คือหนทางหนึ่งในการแก้ปัญหาที่แท้จริงค่ะ


เรื่องภาษาถิ่น...ที่กลายเป็นประเด็นโต้แย้งเข้มข้น 
เอาเป็นว่าผู้เขียนจะพยายามแปลเป็นภาษากลางเพื่อให้เข้าใจง่ายขึ้น
กระนั้นก็ยังยืนยันว่าจะมีภาษาเหนือปะปนบ้างนะคะ
เราพูดถึงสังคมเมืองเหนือ(ในอดีต) เปิดใจทำความรู้จักสักนิด 
ดีกว่าตั้งป้อมไม่พยายามเข้าใจอะไรเลย จะดีกว่าไหม?

และขอยืนยันอย่างเด็ดเดี่ยว  
จะเสียงต่อว่าตำหนิ ความรำคาญหรือการจงใจบั่นทอนกำลังใจ 
ไม่ว่าจะพูดตรง ๆ หรือจิกกัด ตบหัวลูบหลัง ฯลฯ ใครสบายใจที่ได้ทำอย่างนั้น ก็เรื่องของคุณเถอะค่ะ
ฉันตั้งกระทู้ด้วยมั่นใจในเจตนารมย์อันแน่วแน่ ฉันไม่คิดร้ายต่อใคร
ดังนั้นการกระทำอันขาดวุฒิภาวะของใครก็ตาม ไม่สามารถทำลายความตั้งใจของฉันค่ะ...

+++++++++++++++++++++++++++++++

เมื่อสักสามทุ่มที่ผ่านมา น้องนักศึกษาซึ่งเป็นต้นตอแท้จริงในการตั้งกระทู้นี้โทรมาสอบถาม
ประเด็นที่น้องได้รับโจทย์จากอาจารย์ค่อนข้างน่าสนใจมาก ๆ และที่จริงผู้เขียนก็ตั้งใจจะเขียนเช่นกัน

- พ่อแม่ที่ส่งลูกไปขายตัว เป็นคนจนทั้งหมด จริงหรือ...
- ทุกคนในชุมชนเห็นดีเห็นงาม ไม่ใครห้าม ไม่สงสารละอ่อนบ้างหรือไร

คำตอบคือ...ไม่จริงค่ะ
แม้ไม่ใช่คนร่ำรวยเหลือเฟือ...ก็ไม่ถึงขั้นยากไร้ไม่มีจะกินจนต้องขายลูกกิน!
แล้วทำไมส่งลูกไปใต้?
"ใหญ่มาจะไดมันก็เอาผัว บ่าแก้วบ่าคำเอามาหยะหยัง...ไปใต้นั่นเนาะดีแล้ว เผื่อได้ผัวรวย ๆ" ลุงนวยเล่าในวงยาดอง
(โตขึ้นยังไงมันก็ต้องมีผัว จะเอานายแก้วนายคำทำไม...ไปใต้แหละดีแล้ว เผื่อได้ผัวเป็นคนรวย)
"บ่าปันต๋ายกำกึ๊ดง่าว ๆ ปั๊นนี่  บ่าอายปากผ่องกา..." ลุงมีเพื่อนสนิทลุงนวยท้วงหน้าดำ
(น ความคิดโง่ ๆ แบบนี้ พูดออกมาได้ไม่อายปากบ้างหรือ//ปันต๋ายแปลตรงตัวคือรีบไปตาย)

ลุงมีกับลุงนวย มีที่นาติดกัน ช่วยเหลือเกื้อกูลผูกเสี่ยวกันมาตั้งแต่รุ่นหนุ่ม(เสี่ยว=เพื่อน,มิตร)
ลุงนวยก็มีลูกสาว ลุงมีก็เช่นกัน สองหนุ่มมีเรือกสวนไร่นาเป็นของตัวเอง
หมายความว่าผลผลิตที่ได้ก็ขายได้เงินเต็มเม็ดเต็มหน่วยไม่ต้องแบ่งใคร แม้ไม่รวยก็พออยู่ได้ตามประสา
ปีไหนน้ำดีข้าวงาม พืชผลดกได้ดั่งใจก็มีเหลือซื้อของกินของใช้ ได้ซิ่นได้ผ้าใหม่หื้อลูกเมียได้แต่งสวยแต่งงาม
ปีไหนฟ้าฝนไม่เป็นใจ ก็ไม่ถึงกับอดอยากปากแห้ง แค่อดเปรี้ยวอดหวานก็อย่างที่ชินชากันมานาน

"ข้าวบ่างามก็ปลูกถั่วปลูกแตง มันก็ปออยู่ได้ลอ จะหื้อมันได้อย่างใจ๋กู๊อย่าง มันก็ล้ำไป"
(ข้าวไม่งามก็ปลูกถั่วปลูกแตงมันก็พออยู่ได้ จะให้ได้อย่างใจทุกอย่าง มันก็เกินไป)
ลุงมีประกาศออกตัวมานาน "บ้านฮาบ่าขายลูกกิ๋น อี่ป้อเล้าแม่เล้าไผเข้าบ้านฮาจะจิ๊หมาขบ!"
(บ้านเราไม่ขายลูกกิน พ่อเล้าแม่เล้าใครเข้าบ้านเราจะยุหมาให้กัด)

"หยะได้จะได ลูกเลี้ยงมาบ่าหื้อไผจิ๊ไผจี้ อยู่ดี ๆ ก็หื้อมันไปขายhee มาเลี้ยงสู กิ๋นข้าวยังจะลำอยู่กา"
(ทำได้ยังไง ลูกเลี้ยงมาไม่ให้ใครจับใครต้อง อยู่ดี ๆ ก็ให้มันไปขายตัวมาเลี้ยง ยังกินข้าวอร่อยอยู่หรือ)
"ไปใต้บ่าได้ส่งไปต๋าย ไปแล้วมันร่ำรวยคิงก็หันลอ ฮาบ่าอยากหื้อมันหลังขดหลังแข็งหยะไฮ่หยะนา 
ผ่อเฮานี่ก่ะ หยะมาสุดแล้งสุดปี๋อย่างจะได้ก็แค่พอมีกิ๋นไปจะอั้น บ่ามีหยังดีขึ้นสักอย่าง"
(ไปใต้ไม่ได้ส่งไปตาย ไปแล้วร่ำรวยก็เห็น ๆ กันอยู่ เราไม่อยากให้ลูกทำงานหนักในไร่นา
ดูพวกเรานี่สิ ทำมาทั้งปีอย่างดีก็แค่พอมีกิน ไม่มีอะไรดีขึ้นสักอย่าง)

ลุงมีนึกถึงหน้าลูกลุงนวย ที่ก็เห็นเป็นลูกเป็นหลาน แกพยายามเปลี่ยนความคิดเพื่อน
หนัก ๆ เข้า เซ้าซี้ทักท้วงบ่อย ๆ ลุงนวยชักรำคาญ ตวาดเสียงดัง
"ลูกก็ลูกฮา บ่าต้องมายุ่ง คิงเอาเวลาเษือกเรื่องจาวบ้านไปผ่อลูกคิงปู้น..."
(ลูกก็ลูกฉัน ไม่ต้องมายุง แกเอาเวลายุ่งเรื่องชาวบ้านไปดูลูกตัวเองเถอะ)


ลุงมีโดนเพื่อนด่า ก็โกรธแค้น ไม่มองหน้ากันไปหลายวัน กระนั้นแกไม่ย่อท้อ...
"อี่น้อยเหย...บ่าต้องเจื้อป้อกู๊เรื่องก็ได้ ไปต่งไปใต้บ่าต้องไปเนาะ ลุงขอเต๊อะ"
(น้อยเอ๋ย...ไม่ต้องเชื่อพ่อทุกเรื่องก็ได้ ไม่ต้องไปใต้หรอกนะ ลุงขอเถอะ)
"อี่ป้อหื้อไป น้องก็ต้องไปเจ้า..." อี่น้องน้อย ก้มหน้าตอบเสียงเบา
(พ่อให้ไป หนูก็ต้องไปค่ะ)
"บ่าไปก็ได้ ฮู้ก่อไปใต้คือไปนอนกับปู้จาย น้อยเหยอย่าเลย มันบ่าดี เจื้อลุงเตอะ
 ถ้าป้อมันบ่าหื้ออยู่บ้านก็มาอยู่กับลุงนี่ก่อน มันเห็นน้องบ่ายอมไป เดียวมันก็ขี้คร้านเคียวนั่นเนาะ"
(ไม่ไปก็ได้  รู้ไหมไปใต้คือไปนอนกับผู้ชาย น้อยเอ๋ยอย่าทำเลย มันไม่ดี เชื่อลุงเถอะ
ถ้าพ่อไม่ให้อยู่บ้านก็มาอยู่กับลุงก่อน มันเห็นหนูไม่ยอม เดี๋ยวพ่อก็ขี้เกียจทะเลาะเองแหละ)
เรื่องรู้ไปถึงหูลุงนวย แกเต้นเป็นเจ้าเข้า ด่าลูกสาวตีวัวกระทบคราด
"เมิงเป๋นลูก ฮาจะขึ้นจะขายจะไดก็ได้ เมิงจะเหลือกำป้อเจื้อคนอื่นก๊า!"
(เมิงเป็นลูก กูจะขึ้นจะขายอย่างไรก็ได้ เมิงจะกล้าคำสั่งขัดพ่อไปเชื่อคนอื่นหรือ)
อี่น้องน้อย ก้มหน้าน้ำตายัว(น้ำตาพร่า) "น้องบ่ากล้าเจ้า...อี่ป้อว่าจะไดก็เอาจะอั้น..."
(หนูไม่กล้าค่ะ พ่อว่าอย่างไรก็ตามนั้น)

เป็นอันว่าอี่น้องน้อยขึ้นรถนายหน้าล่องใต้อีกราย...กรณีที่ไม่เดือดร้อนเงินเช่นนี้ 
เมื่อลูกสาวจบป.6 จะอยู่ช่วยงานที่บ้านประมาณ 1 - 2 ปี...แล้วค่อยส่งไปใต้...

พ่อแม่เป็นเจ้าชีวิตลูก ลูกเป็นทรัพย์สินที่พ่อแม่จะทำอย่างไรก็ได้
ฉันไม่รู้ว่าไปเอาความคิดชนิดนี้มาจากไหน แต่ในยุคที่ตกเขียวรุ่งเรือง เขาใช้กันเกร่อมาก
และ...ประหลาดดีไหม เมื่อพ่อแม่อ้างสิทธิเหนือตัวลูก
ชาวบ้านก็ต้องเงียบกริบ...ถือว่าครัวใครก็ครัวมัน ลูกใครลูกมันดูแลกันเอง...
ไม่เห็นด้วยก็แค่สอนลูกหลานตัวเอง จะไม่ปะทะ ไม่เบาะแว้ง ไม่ตักเตือนใด ๆ
เพราะ...ไม่อยากมีปัญหา นาก็อยู่ติดกัน ยังเอามื้อช่วยกันทั้งฤดูดำนาและเกี่ยวข้าว
ไหนจะงานอื่น ๆ ที่ต้องพึ่งพาอาศัย...ยิ่งไม่มีอะไรเกี่ยวข้องกันก็ยิ่ง...ธุระไม่ใช่ 
เนื้อไม่ได้กิน หนังไม่ได้รองนั่ง ไม่เอากระดูกแขวนคอ...
*** เอามื้อคือลงแขก เราไปช่วยเขาดำนา เขาก็มาช่วยบ้านเราตอบแทน //เกี่ยวข้าวไม่ค่อยเอามื้อเพราะเกี่ยวพร้อมกัน
จะมีเฉพาะเสี่ยวสนิท หรือญาติ ๆ เท่านั้นที่ช่วยกันเกี่ยวข้าว

ที่สำคัญยุคนั้น เสียงของคนมีตังค์เช่นนายหน้า ซึ่งมีคุณประโยชน์หลายสถานต่อหมู่บ้านห่างไกลนี้
บวกกับพวกที่ขายลูกสาวย่อมดังกว่าคนที่ไม่ขาย
คนไม่เห็นด้วยออกเสียงไปก็ไม่มีใครสนใจ
เพราะ...คนมีตังค์พูดอะไรคนก็ฟัง
เพราะ...คนส่งลูกไปขายมีเยอะกว่า
เพราะ...สังคมไทย...ไฟในไม่นำออก ไฟนอกไม่นำเข้า
เพราะ...ธุระไม่ใช่ มันก็แค่การขายตัว ไม่ได้ไปปล้นฆ่า ไม่ได้คดโกงใครเสียหน่อย
เพราะ...ลูกเขากตัญญูต่อพ่อแม่เขา เป็นบุญเป็นกรรมมัน เราไม่ควรยุ่ง!


น้อง ๆ หลาน ๆ รุ่นหลัง ๆ หนูโชคดีมากนะคะ...
นอกจากจะมีพ่อแม่ที่รักหนูมาก ๆ หนูควร
ขอบคุณกฎหมายคุ้มครองเด็กและผู้เยาว์...
ขอบคุณที่หน่วยงานที่ช่วยพิทักษ์สิทธิของเด็ก ๆ
เพราะ...เมื่อพ่อแม่บางคนทำตัวเหมือนเป็นซาตานจากนรก 
กฎหมายก็ยังอนุญาตให้คนนอกเษือกทำหน้าที่ปกป้องเด็ก ๆ จาก...ผู้ให้กำเนิด

ตอนหน้า...
อี่น้องเข้าซ่องแล้วเป็นอย่างไรหนอ
กินอยู่แบบไหน 
ไปใต้กี่ปีถึงจะได้กลับบ้าน
หมดสัญญากับแม่เลี้ยงเก่า ถ้าไม่ขายตัวต่อ...กลับบ้านได้ไหม จะเป็นอย่างไรบ้างหนอ

พรุ่งนี้บ่าย ๆ ข้าเจ้าจะมาเล่าเน้อ...
comment137-1:เข้ามาให้กำลังใจและขอบคุณคุณมิ้วค่ะ ที่มาเขียนเล่าเรื่องจริงที่ไม่มีใครอยากพูดถึง
คนรู้จริงส่วนใหญ่ ถึงจะยังมีชีวิตอยู่ จำทุกอย่างได้แม่นยำ ก็ไม่อยากพูดถึง 

เราเป็นคนกรุงเทพ เกิดและอยู่กรุงเทพมาทั้งชีวิต ฟังภาษาทุกภาคได้ประมาณนึง ซึ่งคนอายุรุ่นเราจะคล้ายๆกันหมดในเรื่องนี้
เนื่องจากคนที่ใช้ชีวิตอยู่อาศัยในกรุงเทพ เกินครึ่งมาจากทุกภาคของประเทศไทย ทำให้ทุกคนมีเพื่อนผสมกันไปทุกภาค
ทั้งจากโรงเรียนและการทำงาน

สมัยนี้ คนมีเพื่อนในเฟสบุ๊คเป็นพัน รู้ทุกอย่างทุกเรื่องในโลกนี้ สังคมเข้าถึงกันได้แบบแทบจะสิงร่างกัน แต่กลับไม่เข้าใจภาษาอื่นนอกจากภาษากลาง
บางความเห็น ออกความเห็นเหมือนมนุษย์ต่างดาว คือไม่เข้าใจเลยแม้แต่คำเดียว ทนไม่ได้จนถึงกลับออกมาก่นด่า เหน็บแนมเจ้าของกระทู้
ไม่เขียนขอร้อง หรืออกความเห็นแนะนำดีๆ แบบที่คนมีการศีกษา มีมารยาทควรกระทำ
comment137-2:เข้ามาให้กำลังใจอีกหนึ่งเสียงค่ะ เราเป็นคนภาคกลางแต่เราชอบภาษาพูดท้องถิ่นของภาคอื่นๆมาก เราว่าการเขียนเล่าโดยใช้ภาษาเหนือแบบนี้ทำให้เราได้อรรถรสในการอ่าน (ควบคู่ไปกับความรู้สึกหดหู่ของเนื้อหา) ไปอีกแบบหนึ่งดีค่ะ ใครที่แปลไม่ออกเลย (ซึ่งเราก็แปลออกบ้างไม่ออกบ้าง เดาเอาบ้างแต่เราว่าเพลินดี) ก็ใช้คำพูดคำเขียนเบาๆกันหน่อยเถอนะคะ เจตนาในการเขียนเขาก็บอกชัดเจนว่าเขาเขียนขึ้นมาเพราะอะไร เพราะฉะนั้นถ้าตั้งใจอยากจะรับรู้เรื่องราวกันจริงๆเราคิดว่ามันก็ไม่ได้ยากเกินความพยายามเลยค่ะ

ขอบคุณคุณมิ้วมากๆนะคะที่เขียนเล่าเรื่องราวที่เป็นประโยชน์ เป็นกรณีศึกษาให้สังคมเราได้ดีแบบนี้ แถมยังเล่าได้น่าติดตามมากๆด้วย เป็นกำลังใจให้นะคะ
comment137-3:ขอบคุณคุณมิ้วที่มีซับไตเติลแปลภาษาเหนือให้นะคะ  ช่วยดิชั้นได้มาก  บทความคุณดีมาก  จนดิชั้นไม่อยากพลาดข้อความใดๆ ของคุณ ดิชั้นเรียนภาษาไทยถึงแค่ปอ 4  การอ่านตัวสะกดแบบภาษาเหนือและผันวรรณยุกต์ตามภาษาเหนือ ดิชั้นทำได้แย่มาก
comment137-4:"พ่อแม่เป็นเจ้าชีวิตลูก ลูกเป็นทรัพย์สินที่พ่อแม่จะทำอย่างไรก็ได้
ฉันไม่รู้ว่าไปเอาความคิดชนิดนี้มาจากไหน แต่ในยุคที่ตกเขียวรุ่งเรือง เขาใช้กันเกร่อมาก
และ...ประหลาดดีไหม เมื่อพ่อแม่อ้างสิทธิเหนือตัวลูก"


สะดุดกับคำนี้จริงๆ อย่าว่าแต่ยุคตกเขียวเลยครับ ทุกวันนี้ก็ยังมี พ่อแม่อ้างบุญคุณมั่ง กตัญญูมั่ง 
พอไม่ทำก็บอกว่าเนรคุณมั่ง แม้ว่าสิ่งที่ให้ทำมันจะไม่ถูกต้อง 
บงการทุกอย่างในชีวิตลูกตัวเอง ลูกไม่ให้มีสิทธิ์ที่จะเลือกทางเดินของตน ก็จนกว่าฝ่ายใดฝ่ายนึงจะตายจากกันไป ถึงจะมีอิสระ 
ขายลูกกินสมัยนี้ก็ยังมีแค่เปลี่ยนรูปแบบเท่านั้น
comment137-5:ขอบคุณที่มีซับให้นะครับ ผมโอเค

"โตขึ้นยังไงมันก็ต้องมีผัว จะเอานายแก้วนายคำทำไม...ไปใต้แหละดีแล้ว เผื่อได้ผัวเป็นคนรวย"

ประโยคนี้มันก็มีเหตุผลอยู่นะครับ..คือถ้าเรามองในมุมของคนไกลความเจรินสมัยก่อน มันก็คงจะคล้ายๆช่องทางออกไปขุดทอง ไม่ต่างจากทุกวันนี้ที่ออกไปทำงานต่างประเทศกัน

ปล.อ่านดังๆแล้วเข้าใจจริงๆด้วย ในเป็นไปได้ยังไงนี่
comment137-6:137-4

จะเข้าใจเรื่องพวกนี้ ต้องวางความเป็นชนชั้นกลาง หรือวางความเป็นคน กทม. เอาไว้ก่อนครับ

คนที่เกิดและโตใน กทม. ในครอบครัวระดับกลาง ( ผมด้วยละคนนึง ) อาจจะไม่เข้าใจ ทำไมคน ตจว. หรือคนรากหญ้าชนชั้นล่าง อยากมีบ้าน มีรถ มีทีวี ฯลฯ เพราะเราโตมาใน กทม. ที่..

- ระบบขนส่งมวลชนค่อนข้างพร้อม : ถึงจะไม่ได้ดีเลิศเหมือนเมืองนอก แต่ถ้าคุณอยู่ กทม. แล้วไม่ติดหรู คุณแทบไม่จำเป็นต้องขับรถส่วนตัวเลย รถเมล์ แท็กซี่ รถตู้ สองแถว ( หลังๆ มีรถไฟฟ้า-รถไฟใต้ดิน ) เพียบ และมีวิ่ง 24 ชม. ในเกือบๆ ทุกเส้นทาง แต่ใน ตจว. นี่ไม่มีแบบนี้หรอกครับ มีแต่สองแถวเก่าๆ รถบัสเก่าๆ มืดค่ำก็ไม่มีวิ่งแล้ว ต่อให้เป็นในตัวเมืองก็เถอะ ฉะนั้นคน ตจว. เลยต้องทำทุกวืถีทางเพื่อให้มีรถส่วนตัวใช้ ไม่งั้นมันเดินทางไม่สะดวกจริงๆ 

- น้ำไหล ไฟสว่าง แทบไม่เคยดับเคยหมด : คนอยู่ กทม. มีกี่ครั้งที่ไฟดับนานๆ? มีกี่หนที่น้ำประปาไม่ไหล? อีก 2 วันผมจะอายุ 31 แล้ว ผมเองโตมาในเขตชานเมืองตะวันตก สุดเขตแดน กทม. ฝั่งธนพอดี น้อยครั้งนะครับที่ไฟดับหรือน้ำไม่ไหล ยิ่งหลังๆ ที่อะไรๆ เจริญขึ้น ไฟจะดับน้ำจะไม่ไหลนี่ไม่ได้มาจากเหตุขัดข้องใดๆ ด้วย แต่เป็นการซ่อมบำรุงตามวงรอบของเขา แต่ ตจว. นี่เห็นในข่าวบ่อยๆ ฝนตกมาทีไฟดับ แล้วดับกันครึ่งค่อนคืนไม่ใช้ 1-2 ชม. แบบ กทม. น้ำไม่ไหลก็ไม่ไหลจริงๆ ดูข่าวภัยแล้งปีนี้ก็ได้ครับ ขนาดข้างๆ กทม. แท้ๆ อย่างปทุมธานี ยังไม่มีน้ำใช้กันแล้ว 

- ข้อมูลข่าวสารพร้อม : คนใน กทม. เป็นพวกแรกๆ ที่มีทีวีใช้ และยุคต่อมาก็เป็นพวกแรกๆ ที่มีคอมพิวเตอร์ต่อเน็ตใช้ ทำให้มีทางเลือกในการรับข้อมูลข่าวสารมากกว่า เอาง่ายๆ ยกตัวอย่างเรื่องการเมืองก็ได้ ใน กทม. จะไม่ค่อยมีการใช้หัวคะแนนหาเสียง และ ส.ส. ใน กทม. ก็ไม่ได้ใกล้ชิดผูกพันกับชาวบ้านมากนัก เพราะคนใน กทม. เข้าถึงสื่อได้กว้างกว่า สามารถค้นหาข้อมูลทางตรงด้วยตัวเองได้มากกว่า แต่คน ตจว. หรือรากหญ้า พรรคต่างๆ จะใช้หัวคะแนน ใช้ผู้นำชุมชนเป็นคนชี้ชวนชาวบ้านให้เลือกคนเป็น ส.ส. แน่นอนชาวบ้านไม่มีแหล่งข้อมูลอื่นให้เปรียบเทียบนี่นะ เขาก็มีแนวโน้มจะต้องเชื่อผู้นำชุมชนนั่นแหละ 

- ความเหลื่อมล้ำทางรายได้ : ต้องเข้าใจว่ารายได้ภาคเกษตรยังไงมันก็น้อยกว่าภาคอุตสาหกรรม แถมยังต้องเจอกับความไม่แน่นอนทางธรรมชาติอีก ทำนาทั้งปีอาจจะเจ๊งได้ แต่ถ้าเข้าไปทำงานโรงงาน รายได้มั่นคงกว่าเยอะ ยิ่งถ้าจบสูงๆ ไปเป็นเสมียนออฟฟิศยิ่งดี แล้วในยุคนั้นที่ไหนจะมีแหล่งงานแบบนี้ เท่ากับ กทม. อีกทั้งสมัยก่อนค่าแรงแต่ละพื้นที่ กทม. ได้เยอะสุด ดังนั้นคน ตจว. เลยต้องแห่กันเข้ามาใน กทม. เพื่อแสวงโชค หาโอกาสให้ชีวิต 

( อันนี้ผมเคยเขียนบทความวิชาการเรื่องประวัติศาสตร์หาบเร่แผงลอยไว้ http://pantip.com/topic/31102234 ยาวหน่อยแต่อยากให้อ่านครับ แล้วจะเข้าใจความบิดเบี้ยวของสังคมไทยนับตั้งแต่แผนพัฒนาฯ ฉบับแรก ที่ส่งผลให้ กทม. เป็นเมืองเละเทะแบบตอนนี้ )     

- เมืองไทยไม่มีระบบบำนาญชราภาพ : ฝรั่งมีบำนาญเดือนละเป็นหมื่นบาท 60 เกษียณมีเงินใช้จนตาย บ้านเราไม่มี ดังนั้นคนไทยเลยมองว่าการมีลูกเป็นการลงทุนอย่างหนึ่ง ( อันนี้เป็นกันทุกภาคถ้าครอบครัวไม่ร่ำรวย ที่เขามีวลีว่า "รีบมีลูกไว้ให้ทันใช้" นั่นแหละ ) เพราะพอเลี้ยงลูกจนลูกโต เรียนจบในระดับหนึ่ง ไม่ว่า ม.3 ม.6 หรือ ป.ตรี ก็จะส่งลูกเข้าเมืองหลวงไปทำงาน ส่วนพ่อแม่ก็รอเงินที่ลูกส่งกลับมาให้ใช้อย่างเดียว วงจรชีวิตคนไทยเป็นแบบนี้ 

----------------------------------------

นี่คือสิ่งที่เคยเกิดขึ้นจริงๆ ในบ้านเรานะครับ สมัยก่อนกรุงเทพฯ เป็นเมืองฟ้าอมร นครแห่งเทวดาจริงๆ เพราะความเจริญมันต่างจากจังหวัดอื่นๆ เหมือนอยู่คนละโลกเลย การกระจายความเจริญไปยัง จว. ต่างๆ เพิ่งมาเห็นผลจริงจังเมื่อแค่สิบกว่าปีก่อนนี้เอง ความเหลื่อมล้ำ 4 ข้อที่ผมว่ามา มันก็เลยเบาๆ จางๆ ลงไป 

( แต่ก็ยังมีอยู่ โดยเฉพาะการคมนาคม เวลาออก ตจว. นี่ไม่มีรถเองจะร้องไห้ ขนาดในตัวเมืองก็เถอะ )

ปล.นอกเรื่องอีกนิด..

มันไม่แปลกหรอกครับที่คนจำนวนมากจะไม่รู้ภาษาถิ่น อย่าลืมว่าภาษาถิ่นหายจากหน้าสื่อไทยไปหลายสิบปี ด้วยนโยบายไทยเดียวที่เริ่มสมัยรัฐบาลจอมพล ป. ที่ทุกคนต้องใช้ภาษาไทยกลางเป็นภาษาราชการ ฉะนั้นภาษาถิ่นก็เลยจะพูดกันแต่ในกลุ่ม ในจังหวัด ในภาคเดียวกัน ถ้าระหว่างภาค ก็ต้องพูดไทยกลาง ด้วยเหตุผลว่าไม่ต้องการให้เกิดการแบ่งแยกทางเชื้อชาติ ( ก่อนจะมีประเทศไทย เหนือ อีสาน ใต้ ต่างก็เป็นรัฐเป็นอาณาจักร ปกครองตนเองทั้งนั้น เราเพิ่มเริ่มรวมตัวกันจริงๆ จังๆ สมัย ร.5 เองนะครับ ร้อยกว่าปีเท่านั้นแหละกับขวานทองเล่มนี้ ) 

ภาษาถิ่นเพิ่งกลับมาอย่างเป็นทางการบนหน้าสื่อ หน้าหลักสูตรการศึกษา ก็แค่สิบกว่าปีนี้เองจากกระแสอนุรักษ์ภูมิปัญญาท้องถิ่น

( ภาษาจีนก็เหมือนกัน ยุคหนึ่งก็เคยเป็นภาษาต้องห้ามของบ้านเรา คนพูดจีนได้จะถูกทางการเพ่งเล็งเพราะกลัวจะเป็นแนวร่วมพรรคคอมมิวนิสต์ การเรียนการสอนภาษาจีนในไทยเลยหายไปนานมาก คนจีนในไทยก็หันมาพูดไทยเขียนไทยกันหมด เพิ่งจะฟื้นฟูกันเอาตอนที่จีนกลายมาเป็นมหาอำนาจเบอร์ 2 ของโลกไม่นานนี้แหละ )

ฉะนั้นเขาถึงได้ท้วงติง จขกท. ครับ ว่าถ้าเป็นไปได้ก็ใช้ภาษาไทยกลางเถอะ
comment137-7:คุณ TonyMao_NK51
ฉันก็ใช้ภาษากลางนะคะ
ประเด็นสำคัญของเรื่องฉันก็ใช้ภาษากลาง

หากไม่ใช่คนเอาแต่ใจตัวเองจนเกินไปนัก
การอ่านกระทู้นี้ ไม่ยากเกินทำความเข้าใจค่ะ

และมันมีความจำเป็นอะไรที่ฉันต้องใช้ภาษากลางเพียงอย่างเดียว
ประเทศไทยมี 4 ภาค ภาษาไทย เหนือ อีสาน กลาง ใต้ ก็ไม่แตกต่างกันถึงขนาดสื่อสารไม่รู้เรื่องเลย
หากสนใจ มันไม่ยากที่จะเข้าใจนะคะ

ทำให้พอใจทุกฝ่ายฉันก็ไม่ไหวหรอกคุณ
ฉันเลือกทำสิ่งที่ยาก คือการพิมพ์ทั้งภาษาเหนือ และแปลเป็นกลาง เท่ากับพิมพ์เรื่องเดียวสองรอบ
ก็เพราะอยากให้เข้าใจบรรยากาศ ไม่ใช่แค่ความเข้าใจเพียงอย่างเดียว
การใช้ภาษาถิ่นมันสะท้อนวิถี ณ ช่วงนั้น มันคือการซึมซับได้อารมณ์ร่วมกับเหตุการณ์
อ่อ...ฉันเหนื่อยค่ะ แต่ไม่ลำบากใจเลย ที่ต้องพิมพ์สองภาษาแบบนี้ ยินดีและเต็มใจค่ะ

คุณบอกว่าถ้าเป็นไปได้ใช้ภาษากลางเถอะ
พิมพ์ภาษาเดียวมันง่ายยิ่งกว่าปอกกล้วยเข้าปาก...คนไทยใครก็ทำได้

ไม่ใช่เป็นไปไม่ได้ แต่...ไม่อยากทำ

อู้ชัดหนาเจ้าาาา 
ข้าเจ้าจะเล่าจ่ะอี้ ถ้าน้อง ปี้ อ้าย ลุง ป้า น้า อา บ่าปอใจ๋
ก็...ขอสุมาเต๊อะเจ้า...
เฮาบ่าน่าจะเปิงใจกันล่ะ ต่างคนต่างอยู่ก็ได้ก๊าาาาา (ไม่แปลนะ ด้วยเหตุผลบางประการ)


และขอขอบคุณที่ร่วมแสดงความคิดเห็นที่เป็นประโยชน์ค่ะ
comment137-8:ผมเขีบนแบบนี้เพราะรำคาญ คห. พวกที่บ่นว่าห้ามท้วงติงเลยน่ะครับ ไม่เกี่ยวหรือไม่ได้ว่าอะไรตัว จขกท. นะ

บางคนเขาก็ท้กท้วงแบบสุภาพ ไม่ได้ว่าได้แขวะ จขกท. เลย แต่ก็ถูกด่าถูกแขวะเหมารวมจาก คห. พวกนั้นไปด้วย 

ผมมองว่าตราบใดที่ยังทักท้วงแบบสุภาพไม่ได้เสียดสีด่าทอ มันก็ไม่น่าเป็นประเด็นนะครับ คนอ่านออกฟังออกไม่จำเป็นต้องไปแขวะคนที่เขาทักท้วงดีๆ ก็ได้มั้ง
comment137-9:ปักหลักตรงนี้ อ่านสนุกดีค่ะ
comment137-10:พอมีซับ ตามันจะอ่านแต่ซับ เสียเสียงในฟิล์มไปซะงั้น 555555555555
ต้องเอามือปิดบรรทัดล่างไว้
แต่แบบนี้ดีแล้วค่ะ ขอบคุณคุณมิ้วมากๆที่กรุณาหาจุดลงให้ทั้งสองฝ่าย

เราเคยเขียนนิยาย 1 shot แล้วเขียนคำพูดตัวละครเป็นอิสาน เพราะตัวละครเป็นคนอิสาน
คอมเม้นท์ที่ได้มีแต่ "จะเขียนภาษาอิสานทำไม อ่านไม่รู้เรื่อง"

.................................จ้ะเชิญ
comment137-11:ถึงคุณ TonyMao_NK51 

กำลังสับสนประเด็นที่ผมพิมพ์ไว้รึเปล่าครับ  

เรื่องที่จะทำความเข้าใจ ให้วางความเป็นชนชั้นกลางกับคนกรุงไว้ก่อนคนละประเด็นครับ ผมเองก็มีทั้งเพื่อน คนรู้จัก แฟนเก่า มีทุกภาค ไปเจอสภาพชนบทตั้งแต่มีอันจะกินยันสังกะสีชั้นเดียวผมไปอยู่มาแล้ว  ก็เข้าใจสภาพสังคมและวัฒนธรรมของแต่ละที่นั้นถูกปลูกฝังต่างๆกันไป อันนี้ผมก็ประสบกับตัวเองมา แล้วคลุกคลีเป็นแรมปี

ก็เห็นด้วยครับกับสิ่งที่บอกมา เพราะมันคือความจริง

แต่ที่ผมพิมพ์ไว้คือ  

เรื่องที่พ่อมียังคงถืออำนาจสิทธิ์ขาดในตัวลูกต่างหากครับ ไม่ว่าลูกจะอายุขนาดใหนก็ตาม ยังคงบงการชีวิตแม้กระทั่งแต่งงานมีครอบครัวแล้วก็ยังบงการทุกอย่าง อย่างเพื่อนผมคนนึงอายุ 36 ทุกวันนี้ จะไปใหน ไม่พ่อกับแม่ก็ต้องตามไปด้วยเสมอ จัดการหมดทุกอย่างจนชีวิตครอบครัวลูกตัวเองพัง พอพังแทนที่จะคอยเป็นที่พึ่งทางใจให้ลูกตัวเอง กลับเป็นคนถากถางว่าไปเจอคนไม่ดี ต่อไปนี้ไม่ต้องมีใหม่แล้ว ห้ามมีแฟนใหม่เด็ดขาด ไม่งั้นตัดพ่อ/แม่ ตัดลูกกันไปเลย  

"พ่อแม่เป็นเจ้าชีวิตลูก ลูกเป็นทรัพย์สินที่พ่อแม่จะทำอย่างไรก็ได้" 
ประโยคนี้ที่ทำให้ผมสะดุด เพราะมันตรงกับประสบการณ์ที่ผมได้เจอมา 

ความกตัญญูต่อพ่อแม่ เป็นสิ่งที่ควรทำอยู่แล้ว 
แต่พ่อแม่ บางคน ก็ใช้คำว่า กตัญญู จากลูกเพื่อสนองสิ่งที่ตัวเองต้องการ ต้องทำ ไม่ทำถือว่าเนรคุณ
พ่อ กับ แม่ สองคำนี้ วันนึงแทบทุกคนจะได้ใช้คำนี้ทั้งนั้น แต่จะทำตัวให้สมกับคำนี้หรือไม่ก็อีกเรื่อง 


ส่วนเรื่องขายลูกกิน เป็นเรื่องของผมเองกับแฟนเก่า สินสอดไม่ใช่ปัญหา แต่การกระทำบางอย่างมันชัดว่านี่คือการขายลูกกินแบบทางอ้อม ขอละไว้ตรงนี้แล้วกันครับ 

ด้วยความเคารพครับ
comment137-12:อ่านสำนวน คุณมิ้ว เลยได้ทบทวนภาษาเหนือ ที่ลืมเลือนไปบ้างแล้ว ชอบค่ะ   

จะมาเล่าเพิ่มเติม  จำได้อีกว่า สมัยนั้นพยายาม ทุกวิถีทางที่จะไม่ให้เด็กๆไปขายบริการ  ห้ามไม่ได้  ครูใช้วิธีให้เด็กๆไปสาบานกับพระ กับสิ่งศักดิ์สิทธิ์ที่เขานับถือ   ว่าจะไม่ไปขายบริการ   แต่สุดท้ายเด็กๆก็ยังต้องไปอยู่ดี     แต่ด้วยความกลัว ไม่กี่วันต่อมา เด็กๆก็มีการแอบไปขอถอนคำสาบาน  เพื่อจะได้ไปขายบริการตามความต้องการ(ของพ่อแม่)
comment138:อ่านแล้วรู้สึกหดหู่มากครับ
comment139:เฮาก่อคนเมืองจ้าววว รุ่นเดียวกับ จขกท เลย สี่สิบป๋าย คนเจียงฮายโตยแหล่ะ คนแม่ขะจาน  เรื่องดอกคำใต้นี่ก่อดังมากนะในยุคนั้น เฮาเกยไปแอ่วดอกคำใต้ บ้านหลังใหญ่ๆทั้งนั้น  คนในหมู่บ้านเฮาก่อมีไปตกเขียวเหมือนกัน ต๋อนนั้นเฮายังหน้อยอยู่ เฮาหันเขาขึ้นรถตู้ไป แม่ก่อบอกว่าพวกตกเขียว ตอนนั้นบ่าเข้าใจ๋ บ้านเฮาโชคดีแม่เฮาบ่านิยมเรื่องแบบนั้น บ้านเฮามีลูกสาวสองคนคือเฮากับน้อง แม่ว่า แม่เลี้ยงเฮาได้บ่าจำเป๋นต้องยะจะอั้น (แม่เฮาเป็นซิงเกิ้ลมัมโตยหนา เลิกกับป้อ เก่งขนาดเลี้ยงลูกสาวสองคน สมัยนั้นเฮาได้เรียนจนจบปอตรี แถมจบเป็นคนแรกของหมู่บ้านโตยหนา เลยได้ทำงานดีจนปัจจุบันเลี้ยงแม่ได้) ออกทะเลไปละ เฮาแค่จะบอกว่า ยุคเฮาเป๋นป๋ายยุคตกเขียว แต่ช่วงเฮาเป็นสาว เขาฮิตไปญี่ปุ่นกัน แล้วก็สาบสูญหลายคน บางคนได้ขี้เถ้าส่งกลับมาให้พ่อแม่ บางคนก็ถูกยากุซ่าทำร้ายพิการก่อมี ยังมีบางคนที่ยังอยู่ญี่ปุ่น เฮาก่อหู้จักเขาโตย เห้อออ สังคมไทย อินดูแต๊ะ

เขียนกำเมืองเน่อ  อยากอู้ซาวแทรคพ่อง ไผได้อ่านก่อยินดีจ๊าดนักเน่อจ้าวว  เม้าท์มอยกันพ่องก่อได้ ปกติแทบบ่าคอมเมนท์ แต่อันนี้เฮาอยู่ในเหตุการณ์ เพราะหมู่บ้านเฮาก่อพอมีพ่อง  แต่อาจจะบ่าได้นักเหมือนตี้ดอกคำใต้
comment139-1:คนตี้ยังอยู่ญี่ปุ่นก่อถือว่ายังดีตี้เขาผ่านจุดๆ นั้นมาได้ แต่คนตี้บ่เหลืออะหยังแล้วน่ะก่ะ
comment139-2:พ่อง = เหมือนกัน ใช่มั้ยคะ อ่านตอนแรกนึกว่าเจ้าของเม้นด่าใคร 5555
comment139-3:พ่อง = บ้าง   
ปอมีพ่อง =  ยังมีบ้าง 
ขอพ่องเลาะ (ไม่ใช่ขอพ่อนะ ) = ขอบ้างซิ
comment139-4:แม่เราบอกว่าเพื่อนแม่สองสามคนที่อยู่เชียงรายกับพะเยา คนหนึ่งมาจากดอกคำใต้
ก็ผ่านประสบการณ์นั้นมาแล้ว แต่โชคดีที่ปัจจุบันเขาเจอคนที่ดีค่ะ 
พวกเขายังมีชีวิตอยู่ ...
comment139-5:"อยากอู้ซาวแทรคพ่อง"
สำลักเลยยย55555
comment139-6:แนนซี่ สเปียรส์ ซิคโคเน่ ไซรัส  น่าก่า ยังมีคนนึงตี้เฮาหู้จัก คนบ้านเดียวกั๋นนั่นนะ ก่อยังอยู่ญี่ปุ่นบ่าได้ปิ๊กมาซาวกว่าปี๋ละ  แต่แกได้สามีคนที่นู่นแต่ออกแนวภรรยาแบบญี่ปุ่นโบราณหนา  บ่าหื้อเรียนหนังสือ บ่าหื้อยะก๋านตังนอก อยู่บ้านทำงานบ้านทุกอย่าง เลี้ยงลูก ดูแม่สามี เลี้ยงหมา บ่าหื้อปิ๊กประเทศไทย เพราะบ่าหื้อตังค์  เขาเองก่อบ่ามีรายได้ อยู่กับเปิ้น พ่อแม่ที่นี่ต๋ายยังบ่าได้มางานศพเลย  เขาบ่าเหลือไผตี้นี่แล้ว  ที่เฮารู้ก่อเพราะว่า  บังเอิญมาป๊ะ กั๋นในเฟสบุคที่ผ่านมายี่สิบกว่าปี แล้วเขาเล่าหื้อฟัง
comment139-7:แคโรไลน์   พึ่งคิดได้ว่าคำว่า พ่อง มันคล้องจองกับคำด่า 555  ตามนั้นเลยค่ะ พ่องแปลว่าบ้าง  ขอพ่อง คือ ขอบ้าง //มีพ่องคือ มีบ้าง^^  มิใช่แปลว่ามีพ่อนะคะ^^
comment139-8:ผ่านมาซาวกว่าปี๋ เปิ้นก่อทนอยู่ได้เนาะตี้ญี่ปุ่น แต่ก่อนะ ปิ๊กมาก่อบ่ฮู้จะทำมาหากิ๋นอะหยัง แต่แอบดีใจ๋ตี้เฟสบุ๊คหื้อปี้กับปี้เปิ้นมาป่ะกั๋นได้
comment140:เราเกิดช่วงปี 30 ค่ะ ไม่เคยรู้เรื่องนี้มาก่อนเลน จนกระทั่งถามพ่อว่ารู้จัก ตกเขียวไหม อ่านเจอในกระทู้
พ่อเราเป็นคนกรุงเทพโดยกำเนิดค่ะ พ่อเล่าว่า สมัยนั้นเรื่องนี้ดังมากเคยเช่ามอเตอร์ไซค์เที่ยวเหนือ บางหมู่บ้านมีบ้านทรงตะวันตกทั้งหมู่บ้าน
แต่ละหลังใหญ่ๆทั้งนั้น....

นอกจากนี้พ่อเรายังเล่าอีกว่า พ่อเคยโดนเพื่อนลากไปแถวๆที่ๆเค้าเที่ยวกันในสมัยนั้น
โดยเพื่อนที่ลากพ่อไปเนี่ยเป็นลูกชายของเอเย่นต์ทางเหนืออีกทีนึง พาพ่อไปดูเผื่อพ่อสนใจ แต่พ่อเราไม่เอาเรื่องพวกนี้อยู่แล้ว

พ่อเล่าว่ารายได้ของเด็กๆ (เห็นพ่อบอกว่าพวกที่ไป อายุ 13-14 เอง)โดนหักแบ่งสามทาง โดยผู้ที่ได้เยอะที่สุดคือโรงแรม(พ่อเราเรียกแบบนี้ แต่เราเข้าใจว่ามันน่าจะเป็นซ่องนะคะ)
แบ่งประมาณนี้นะคะ สมมติขายครั้งนึงได้ 100 บาท 50บาททางโรงแรมเก็บไป 25บาทให้เอเย่นต์นายหน้า 25บาทให้เด็ก 
ทุกวันจะมีเบี้ยเลี้ยงให้ 15บาท มีข้าวให้กิน (ค่าข้าวลงบัญชี)

สมัยนั้นเวลาขายกันที่เป็นหลักร้อยก็มี แต่เวลาพ่อแม่เบิกกันที่เบิกกันเป็นหมื่นๆ และไม่ได้เบิกแค่รอบเดียว เบิกหลายรอบมาก
เด็กๆบางคนรับแขกวันละประมาณ 8-15 คนเป็นปกติ เพื่อนพ่อบอกกับพ่อว่าบางคนก็อยากรับแขกเยอะๆ เพราะอยากให้หนี้หมดไวๆ จะได้เบิกก้อนใหม่ได้อีกเยอะๆ คือทางโรงแรมจะมีเกณฑ์การให้เบิกเงินอยู่ ประมาณว่าเบิกได้เท่านี้ๆๆ ยอดเก่าต้องใช้เหลือประมาณเท่านี้ถึงเบิกได้อีก 

พ่อแม่ของแต่ละคนเบิกทีหลักหมื่น รวมหลายๆครั้งก็เป็นแสน พอขายใช้หนี้จนลดลงมาหน่อยก็ได้เวลาเบิกอีก ทับถมแบบนี้ไปเรื่อยๆ กว่าจะจบจะสิ้น ต้องรับแขกเยอะขนาดไหน ถึงจะใช้หนี้หมด เพราะโดนหักขนาดที่ว่าตัวเองได้ค่าตัวแค่ 25%ของเงินที่แขกจ่ายให้ ต้องขายขนาดไหนถึงจะรวยสร้างบ้านใหญ่ได้ขนาดนั้น...ฟังแล้วหดหู่มากๆ
comment141:อ่านไปใจก็หดหู่ไป แต่ก็อยากอ่านต่อนะคะ เกิดทันพอที่จะได้ยินเรื่องสาวดอกคำใต้เหมือนกัน แต่ตอนนั้นก็ยังเด็กไม่ได้ใส่ใจเรื่องนี้ แต่เคยดูมิวสิควีดีโอ เพลง แม่สาย เราร้องไห้ตามเลย เค้าวาดการ์ตูณได้เศร้ามาก กว่าลูกจะได้กลับมาบ้านพ่อแม่แก่ๆก็ตายหมดแล้ว  เด็กสาววัยใสอายุยังไม่โตเต็มวัย ต้องไปเจอกับเรื่องโหดร้าย ไม่ประสีประสา มันน่าสงสารขนาดใหน ใจคอคนขาย ใจคอพ่อแม่เห็นแก่ได้ ใจคอคนซื้อบริการ ขอด่าว่าชั่ว เลว สุดๆ
comment142:เพิ่งรู้คำว่าตกเขียวนี่ละค่ะ ขอบคุณที่มาทำให้ได้ความรู้ค่ะ
comment143:เป็นคนใต้ล่างประจวบ แต่มาเกิดและโตกรุง และมีเพื่อนเป็นคนเหนือ คนอิสาน
จะบอกว่า อ่านเข้าใจหมดเลย ฟังซาวแทร็คเสียงในฟิล์มมาเป็นสิบๆปี ชอบๆ

เคยได้ยิน เรื่องตกเขียวมาบ้าง แต่พอลงลึกละซึมไปเหมือนกัน

แต่คิดกลับกันนะ ยังดีที่ได้เอาผัวนะ สาวใต้เยอะมากที่ขึ้นคาน ไม่ได้เอาผัว เหอๆ
ครอบครัวเรานี่ โสด สตรอง ล่ำถึกแทบทุกนาง
comment143-1:ยังดีที่ได้เอาผัว?

คุณครับ การโดนบังคับขืนใจไม่มีใครชอบหรอก เป็นการมองกลับที่แปลกจังเลย ผมว่า่ถ้าพวกเขาเลือกได้เขาน่าจะเลือกไม่ทำนะครับ
comment143-2:คนใต้โชคดีแล้วครับ 

ถ้าถามว่าภาคอะไรเจริญตาม กทม. มาติดๆ ก็ภาคใต้นี่แหละ สวนยาง สวนปาล์ม ผลผลิตราคาดีกว่าข้าว กว่าข้าวโพด กว่ามันสำปะหลังมาโดยตลอด ( ผมเพิ่งเห็นชาวสวนยางก่อม็อบเพราะผลผลิตตกต่ำก็เมื่อไม่กี่ปีนี้แหละ สมัยผมเด็กๆ หรือเป็นวัยรุ่น หน้าทำเนียบรัฐบาลจะมีแต่ม็อบข้าว ม็อบมัน ม็อบข้าวโพดนะครับ )

คนใต้โดยรวมการศึกษาเลยค่อนข้างสูงเพราะพ่อแม่มีปัญญาส่งให้เรียนครับ หลักฐานอย่างหนึ่งที่ชัดๆ ถ้าใครที่เที่ยวอย่างว่าบ่อยๆ หรือแม้แต่ใครที่เคยทำงานเป็นพนักงานระดับล่างในโรงงาน ในบริษัทต่างๆ จะเจอสาวเหนือกับสาวอีสานมากที่สุด นอกนั้นก็ภาคอื่นๆ ประปราย ส่วนสาวใต้หายากถึงยากที่สุด
comment143-3:เราไม่คิดว่าการได้เอาผัวเป็นเรื่องโชคดีนะคะ โดยเฉพาะถ้าไม่ได้เลือกด้วยตัวเอง ส่วนใครเจอคู่ครองดี รักกันใช้ชีวิตร่วมกัน อย่างนั้นถึงจะเรียกว่าโชคดี

สาวใต้ขึ้นคานเยอะจริง 5555 
ปกติพ่อแม่ย่อมอยากให้ลูกสาวมีคู่ครองที่ดี มีคนดูแล จะให้ลูกสาวดูแลสวนยางสวนปาล์มหลายสิบหลายร้อยไร่มันก็อาจเกินกำลัง แต่เราค่อนข้างรู้สึกว่าสำหรับทางใต้ การขึ้นคานมันไม่ใช่เรื่องใหญ่เท่าไหร่ อย่างมากก็แค่แซวๆ กัน (หรือเราคิดแบบนั้นอยู่คนเดียว?)
comment143-4:เพิ่งเคยเจอความคิดแบบนี้
ขายตัว มีอะไรกับผู้ชายหลายๆคน=โชคดีกว่าขึ้นคาน

คุณคิดแบบนี้จริงๆหรือเนี่ย!?!
comment144:คิดถึงเมื่อก่อน สมัยยาม้าเลย

การตกเขียว บ้านแม่ผมไม่ค่อยมีนะ

เพราะแถวนี้ลูกหลานที่พอมีกำลัง ก็เข้า กทม ไม่ทำนาหรอก

อย่างแม่ผมก็หนีบ้านมาเจอพ่อผมที่ กทม ก็ไม่อยากกลับไปเลย

สมัยก่อนพายุเกย์เลยมั้ง
comment145:รอคะ
comment146:ไม่ได้แอนตี้อะไรกับภาษาท้องถิ่นนะครับ ... แต่อ่านบทความแบบภาษากลางด้วย ภาษาท้องถิ่นด้วยแล้วมึนนิดๆ ถ้าใช้แค่ตอนเกริ่นหัวเรื่องน่าจะดีกว่า (ความเห็นส่วนตัวนะครับ) น่าเสียดายเป็นเรื่องที่น่าสนใจด้วย แต่นั่งอ่านไม่จบจริงๆ
comment146-1:ใส่สองภาษาอ่านแล้วมึนอี๊กกกกกกกกกก

โอ้ยยยยยยยยยยยยยยยยยยย เสียดายนะคะที่คุณอดอ่านเรื่องน่าสนใจ

แต่...อย่าอ่านเลยค่ะ  

ด้วยความปรารถนาดี
comment146-2:ท่องไว้ค่ะ "เรามิสามารถทำให้ทุกคนพอใจได้" 
ตราบใดที่เราไม่มีสวนลาเวนเดอร์ไว้วิ่งเล่นเองค่ะ
ยิ่งเข้าพันทิปต้องสตรอง แบบทีมลูกเกดเป็นสิบๆ คนเลยนะ 555++
comment146-3:อ่านไม่เข้าใจไม่ต้องอ่านครับ ทีคนอยากพูดอยากอ่านอังกฤษมันต้องต้องไปเรียน อยากเข้าใจภาษาล้านนาเชิญมาเรียน
comment147:ปัญหาใหญ่ของเรื่องนี้คือปัญหาวัฒนธรรมค่ะ ไม่ใช่การศึกษา

โดยเฉพาะความคิดครอบงำที่ว่า พ่อแม่คือเจ้าชีวิต เมื่อให้กำเนิดมาแล้วจะต้มยำทำแกงลูกยังไงก็ได้ 

ทุกวันนี้ก็ยังมี
comment147-1:ใช่ค่ะ ทุกวันนี้ กรอบความคิดแบบนี้มันยังมีอยู่ เด็กบ้านนอก เด็กในเมืองบางครอบครัวก็มีกรอบความคิดแบบนี้ เพียงแต่ต่างบริบทออกไปเท่านั้นเอง
comment147-2:อาจจะรวมกับความคิดเรื่องชายเป็นใหญ่ด้วย
การมองว่าเพศหญิงเป็นทรัพย์สิน เป็นสิ่งของมีมาตั้งแต่โบราณในทุกวัฒนธรรม
เรื่องเล่าตำนานต่างๆ มีหลายครั้งที่พูดถึงการที่กษัตริย์ เจ้าเมือง หรือแม้แต่เทพให้รางวัลคนที่ทำงานดีด้วยหญิงสาว
พอมองว่าผู้หญิงเป็นสิ่งของ การยกให้คนอื่น หรือการขายเลยดูเป็นเรื่องปกติของสังคมนั้นไป
comment147-3:ฝรั่งมีบำนาญเดือนละเป็นหมื่นบาท 60 เกษียณมีเงินใช้จนตาย บ้านเราไม่มี ดังนั้นคนไทยเลยมองว่าการมีลูกเป็นการลงทุนอย่างหนึ่ง ( อันนี้เป็นกันทุกภาคถ้าครอบครัวไม่ร่ำรวย ที่เขามีวลีว่า "รีบมีลูกไว้ให้ทันใช้" นั่นแหละ ) เพราะพอเลี้ยงลูกจนลูกโต เรียนจบในระดับหนึ่ง ไม่ว่า ม.3 ม.6 หรือ ป.ตรี ก็จะส่งลูกเข้าเมืองหลวงไปทำงาน ส่วนพ่อแม่ก็รอเงินที่ลูกส่งกลับมาให้ใช้อย่างเดียว 

วงจรชีวิตคนไทยเป็นแบบนี้ครับ หลายคนถึงต้องทิ้งความฝันของตัวเองเพื่อดูแลครอบครัวนี่แหละ 

พอมันไปรวมกับความเหลื่อมล้ำแบบสุดขั้วระหว่าง กทม. กับจังหวัดอื่นๆ ยิ่งทำให้คน ตจว. ต้องดิ้นรนมากขึ้นอีกหลายเท่า ( ที่เห็นๆ เลย ถ้าคุณอยู่ กทม. แล้วไม่ติดหรู คุณไม่ต้องซื้อรถเองก็ได้ เพราะขนส่งมวลชนครอบคลุม แต่คุณอยู่ ตจว. คุณไม่มีรถคุณจะลำบากมาก จะไปไหนมาไหนเองแทบไม่ได้เลยทีเดียว )
comment148:เรื่องภาษา เราว่าการเรียนรู้ภาษาอื่นก็สนุกดีค่ะ

เราคิดว่าคนส่วนใหญ่อ่านได้นะ คนไทยส่วนใหญ่ไม่ได้ใช้แต่ภาษากลางนี่
comment149:ชอบสำนวนการเขียน อ่านแล้วรู้สึกหยุดไม่ได้เลยค่ะ

ถึงจะไม่เข้าใจภาษาเหนือแต่อ่านแล้วมันมาก 
ขอบคุณนะคะที่แบ่งปันเรื่องราวในอีกด้าน บอกเลยว่าเป็นความรู้ใหม่เลยค่ะ
comment150:ตามมาอ่านจากเฟสค่ะ เคยรู้เคยเห็น เกี่ยวกับเรื่องราวเหล่านี้ เพราะเคยมีบ้านอยู่แถวรัชดา ต้องนั่งรถเมล์ผ่านเข้าออกถนนสุทธิสารทุกวัน
สองข้างทางปากซอยสุทธิสาร จะมีเป็นร้านห้องแถวเรียงรายสองฝากถนน เป็นถนนที่เปิดเป็นที่ขายบริการทางเพศ ช่วงกลางวันก็เงียบๆนอนหลับพักผ่อนกัน พอตกเย็นกลางคืน สาวๆวันรุ่นก็ออกมานั่งเก้าอี้เรียกลูกค้า คนแถวนั้นเห็นกันจนชาชิน ตามซอยอินทามาระ ก็จะมีบ้านพ่อเล้าแม่เล้า เช่าอยู่กันเยอะ เดี๋ยวนี้เป็นอย่างไรบ้างก็ไม่ทราบ
เคยมีคนรู้จักที่ญี่ปุ่นเล่าให้ฟังว่า เดิมเขามาทำงานขายตัว ก็ไม่ได้คิดอะไร ทำไปเรื่อยๆ แต่เมื่อกลับไปบ้านเจอเพื่อนๆที่ไปทำงานขายตัวเป็นเอดส์ตายไปเรื่อยๆ ทำให้เขาหยุดคิดได้ว่า จะมีอนาคตเป็นเอดส์ตายแบบเพื่อนๆหรือ เขาจึงหยุดขายตัว หันไปทำอาชีพขายอย่างอื่น ที่ไม่เสี่ยงกับการเป็นเอดส์ นั่นก็นับว่า เอดส์ยังน่ากลัวสำหรับคนที่ทางเพศ 
ขอชมเชยว่า ผู้เขียน เขียนได้ดี ภาษาเหนือป้าอ่านเข้าใจค่ะ เพราะได้ยินได้ฟังบ่อยๆ ได้อรรถรสดี เป็นกำลังใจให้ค่ะ
comment151:จะกินปูกินกุ้งก็ต้องแกะเปลือกแกะกระดอง
อ่านกระทู้นี้ให้ได้อรรถรสก็ต้องพยายามนิดนึง จะให้ป้อนทั้งหมดก็กะไร ไม่ใช่ละอ่อนกันแล้ว

ไม่เข้าใจก็ถาม หรือกูเกิ้ลเอาก็ได้
แต่คิดว่าคำที่เข้าใจยากจริงๆ สำหรับคนที่ไม่ใช่คนเหนือน่าจะไม่ถึง 20% อีก 80% น่าจะพอเดาได้
ผมก็ไม่ใช่คนเหนือนะ แค่เคยไปทำงานอยู่ปีนึงบวกกับแฟนเป็นคนเหนือ (แต่ไม่ได้คุยกันด้วยภาษาเหนือ) อ่านเองก็เข้าใจมากกว่า 90% คำที่ไม่เข้าใจก็หันไปถามแฟนเอา

ตอนที่เพลงของลานนากำลังดัง ไม่เห็นมีใครบ่นว่าฟังไม่รู้เรื่อง
เร็วๆ นี้ตอนที่เพลงไสว่าสิบ่ถิ่มกันกำลังดัง ผมไม่รู้ภาษาอีสานฟังออกไม่ถึงครึ่ง ก็อาศัยกูเกิ้ลเอานี่แหละ
comment151-1:รัก
comment152:เอาจริง ๆ นะคือได้ยิน อา ๆ เล่ามา ใครที่ลงรถทัวร์มาจากกทม. ยกเว้นบ้านเราก็คือไปขายหมดอะ คืออา ๆ เค้าไปเรียนหนังสือที่กทม.กัน รุ่นราวคราวเดียวกันกับอานี่คือไม่มีใครเรียนหรอกเค้าทำงานกันหมด เรานึกไม่ออกว่ามันเป็นยังไง คือตกเขียวเนี้ยมีทุกตำบลอำเภอของภาคเหนือจริง ๆ คนที่ไม่ส่งลูกไปต้องสตรองมาก ๆ คือปู่เราเคยบวชเรียนมาแต่เด็กจบก็เป็นตำรวจ เห็นความสำคัญของการเรียนหนังสือของลูกมากกว่า
เจ้าของกระทู้ตีแผ่เรื่องจริง ขอบคุณมากจริง ๆ ค่ะ
comment152-1:ไม่ได้รุนแรงขนาดทุก ตำบล ทุกอำเภอหรอกจ้า  แต่ที่ขึ้นชื่อแบบดอกคำใต้นี่จัดว่าแรงจริง
แต่เราอยู่ยุคนั้น หมู่บ้านเราอยู่ชายแดนของเชียงใหม่ ยังไม่คึกคักขนาดนั้น 
แม่เรามีลูกสาว 8 แปดคน ยังไม่มีใครเข้าวงจรนั้นเลยสักคนเดียว และก็ไม่ได้ยินข่าวว่ามีใครมาทาบทาม
แต่พี่ๆ เข้าไป กทม. ไปทำงานร้านอาหาร  โรงงาน นี่เรื่องปกติ 

คนในหมู่บ้านก็มีแบบนั้นไปกันบ้าง แต่เทียบอัตราส่วน ยังจัดว่าไม่เยอะ  แต่เรื่องไม่นิยมให้ลูกเรียนต่อนี่ช่วงนั้นก็เห็นจะจริง
เพราะเพื่อนรุ่นเดียวกัน ขนาดมีฐานะ จบ ป. 6 ไม่มีใครเรียนต่อสักคน มีเราเข้า กทม. มาทำงานแล้วหาเงินเรียนต่ออยู่คนเดียว
comment152-2:แหม เรื่องลงรถทัวร์นี่ผมว่าก็พูดเกินไปมั๊งครับ ไม่รู้จักกันแล้วไปตัดสินกันมันก็ใช่ที่
comment152-3:คุณจิณห์วราพูดมีเหตุผล อยู่บนพื้นฐานความเป็นไปได้ 
เรียกว่าเป็นความจริงส่วนหนึ่งของคนกลุ่มหนึ่งเลยนะคะ

บางหมู่บ้านเป็นเช่นนั้นจริง ๆ ค่ะ
สาวสวยลงจากรถทัวร์ นี่คือใช่เลย สาวไปใต้ปิ๊กมาแอ่วบ้าน...
เพราะสมัยนั้นไปใต้ เข้ากรุงเทพมันไม่ได้สะดวกสบาย และส่วนใหญ่คนเหนือก็ไม่ได้มีธุระปะปังอะไรในกทม.
ลูกหลานที่มาเรียน มาทำงานปกติทั่วไป คนรู้กันทั้งตำบล เพราะมันน้อยมากๆๆๆๆๆ จำกันแม่นเลยล่ะ
ดังนั้นคนเมืองที่มีธุระเข้ากรุงเทพฯ ซึ่งเป็นธุระจริง ๆ เขารู้กันทั้งหมู่บ้านค่ะคุณ
ฉะนั้นคำกล่าวที่ว่า "งามผี้รี้ลงรถทัวร์จ่ะอี้ ไปใต้มานั่นก่ะ"  มันไม่เกินจริงเจ้าาาา

กรณีเป็นตกเขียวที่หมายถึงซื้อเด็กหญิงตั้งแต่ยังไม่จบป.6 ที่บอกว่าเข้าถึงทุกตำบล ทุกอำเภอ
อาจจะไม่กระจายขนาดนั้น 
แต่ ๆๆๆ การทาบทามให้สาวเหนือ"ไปใต้" เข้าถึงทุกตำบลมีความเป็นไปได้สูงมากค่ะ
comment153:เคยอ่าน ฟ้ากระจ่างดาว ของคุณกิ่งฉัตร ก็ตีแผ่เรื่องนี้ได้ดีเหมือนกัน อ่านแล้วสะเทือนใจ
comment153-1:เข้าในเรื่องนี้ลึกซึ้งก็เพราะฟ้ากระจ่างดาวนี่แหละค่ะ

อ่านไปอยากโดดถีบพ่อเลี้ยงของนางเอกมากๆ  คนอะไรหลงตัวเอง เหยียดคนอื่นแบบเข้าป่าเข้าพง
หมั่นไส้น้องสาวนางเอกที่อยากกตัญญูไม่รู้เหนือรู้ใต้  ขนาดนางเอกชวนไปอยู่กรุงเทพเรียนหนังสือด้วยกัน  ยังไม่ไป  เพราะห่วงกลัวพ่อจะไม่มีเงินกินเหล้า
comment154:ตวยมาอ่านเจ้า
comment154-1:ขอเกาะน้าา
comment155:น้องบ่กึ้ดเลยว่าสมัยก่อนบ้านเฮาจะเป็นจะนี้ ถ้าสมัยนี้ยังมีอยู่ น้องกะคงจะกลายเป็นอี่น้องล่องใต้ปุ้นนะเจ้า เห้อออ
comment155-1:ปัก
comment156:แปะไว้ก่อน
comment157:คุณมิ้วกลับมาอีกแล้ว กระทู้ก่อนเห็นแว้วๆผมยังไม่ทันได้อ่านเลย
ต้องหาเวลาอ่านแบบจริงจังซะทีแล้ว
comment158:แม่เราเป็นครูเล่าให้ฟังตอนยังเป็นเด็กว่า พอเด็กจะจบปอ6 พ่อแม่ก็จะพาเอเย่นมาดูตัว บางคนดูตัวกันถึง รร เลยก็มี ใครไม่ยอมถือเป็นลูกอกตัญญู

พ่อแม่จะแข่งกันปลูกบ้านใหม่ พอลูกสาวเป็นเอดส์ใกล้ตายก็จะเอาทองที่ได้มาจากการทำงานอย่างว่า มาประโคมใส่ให้ ใส่นอนรอวันตาย แต่ถือว่าได้บุญ ได้ช่วยพ่อแม่ให้สบาย

ปล ค่าน้ำนมของพ่อแม่บางคนมันแพง ต้องทดแทนกันด้วยชีวิต
comment159:เห็นบาง คห. ต่อว่าค่านิยมอยากได้อยากมีของรากหญ้าหรือคน ตจว. เลยขอนอกเรื่องหน่อย

จะเข้าใจเรื่องพวกนี้ ต้องวางความเป็นชนชั้นกลาง หรือวางความเป็นคน กทม. เอาไว้ก่อนครับ

คนที่เกิดและโตใน กทม. ในครอบครัวระดับกลาง ( ผมด้วยละคนนึง ) อาจจะไม่เข้าใจ ทำไมคน ตจว. หรือคนรากหญ้าชนชั้นล่าง อยากมีบ้าน มีรถ มีทีวี ฯลฯ เพราะเราโตมาใน กทม. ที่..

- ระบบขนส่งมวลชนค่อนข้างพร้อม : ถึงจะไม่ได้ดีเลิศเหมือนเมืองนอก แต่ถ้าคุณอยู่ กทม. แล้วไม่ติดหรู คุณแทบไม่จำเป็นต้องขับรถส่วนตัวเลย รถเมล์ แท็กซี่ รถตู้ สองแถว ( หลังๆ มีรถไฟฟ้า-รถไฟใต้ดิน ) เพียบ และมีวิ่ง 24 ชม. ในเกือบๆ ทุกเส้นทาง แต่ใน ตจว. นี่ไม่มีแบบนี้หรอกครับ มีแต่สองแถวเก่าๆ รถบัสเก่าๆ มืดค่ำก็ไม่มีวิ่งแล้ว ต่อให้เป็นในตัวเมืองก็เถอะ ฉะนั้นคน ตจว. เลยต้องทำทุกวืถีทางเพื่อให้มีรถส่วนตัวใช้ ไม่งั้นมันเดินทางไม่สะดวกจริงๆ 

- น้ำไหล ไฟสว่าง แทบไม่เคยดับเคยหมด : คนอยู่ กทม. มีกี่ครั้งที่ไฟดับนานๆ? มีกี่หนที่น้ำประปาไม่ไหล? อีก 2 วันผมจะอายุ 31 แล้ว ผมเองโตมาในเขตชานเมืองตะวันตก สุดเขตแดน กทม. ฝั่งธนพอดี น้อยครั้งนะครับที่ไฟดับหรือน้ำไม่ไหล ยิ่งหลังๆ ที่อะไรๆ เจริญขึ้น ไฟจะดับน้ำจะไม่ไหลนี่ไม่ได้มาจากเหตุขัดข้องใดๆ ด้วย แต่เป็นการซ่อมบำรุงตามวงรอบของเขา แต่ ตจว. นี่เห็นในข่าวบ่อยๆ ฝนตกมาทีไฟดับ แล้วดับกันครึ่งค่อนคืนไม่ใช้ 1-2 ชม. แบบ กทม. น้ำไม่ไหลก็ไม่ไหลจริงๆ ดูข่าวภัยแล้งปีนี้ก็ได้ครับ ขนาดข้างๆ กทม. แท้ๆ อย่างปทุมธานี ยังไม่มีน้ำใช้กันแล้ว 

- ข้อมูลข่าวสารพร้อม : คนใน กทม. เป็นพวกแรกๆ ที่มีทีวีใช้ และยุคต่อมาก็เป็นพวกแรกๆ ที่มีคอมพิวเตอร์ต่อเน็ตใช้ ทำให้มีทางเลือกในการรับข้อมูลข่าวสารมากกว่า เอาง่ายๆ ยกตัวอย่างเรื่องการเมืองก็ได้ ใน กทม. จะไม่ค่อยมีการใช้หัวคะแนนหาเสียง และ ส.ส. ใน กทม. ก็ไม่ได้ใกล้ชิดผูกพันกับชาวบ้านมากนัก เพราะคนใน กทม. เข้าถึงสื่อได้กว้างกว่า สามารถค้นหาข้อมูลทางตรงด้วยตัวเองได้มากกว่า แต่คน ตจว. หรือรากหญ้า พรรคต่างๆ จะใช้หัวคะแนน ใช้ผู้นำชุมชนเป็นคนชี้ชวนชาวบ้านให้เลือกคนเป็น ส.ส. แน่นอนชาวบ้านไม่มีแหล่งข้อมูลอื่นให้เปรียบเทียบนี่นะ เขาก็มีแนวโน้มจะต้องเชื่อผู้นำชุมชนนั่นแหละ 

- ความเหลื่อมล้ำทางรายได้ : ต้องเข้าใจว่ารายได้ภาคเกษตรยังไงมันก็น้อยกว่าภาคอุตสาหกรรม แถมยังต้องเจอกับความไม่แน่นอนทางธรรมชาติอีก ทำนาทั้งปีอาจจะเจ๊งได้ แต่ถ้าเข้าไปทำงานโรงงาน รายได้มั่นคงกว่าเยอะ ยิ่งถ้าจบสูงๆ ไปเป็นเสมียนออฟฟิศยิ่งดี แล้วในยุคนั้นที่ไหนจะมีแหล่งงานแบบนี้ เท่ากับ กทม. อีกทั้งสมัยก่อนค่าแรงแต่ละพื้นที่ กทม. ได้เยอะสุด ดังนั้นคน ตจว. เลยต้องแห่กันเข้ามาใน กทม. เพื่อแสวงโชค หาโอกาสให้ชีวิต 

( อันนี้ผมเคยเขียนบทความวิชาการเรื่องประวัติศาสตร์หาบเร่แผงลอยไว้ http://pantip.com/topic/31102234 ยาวหน่อยแต่อยากให้อ่านครับ แล้วจะเข้าใจความบิดเบี้ยวของสังคมไทยนับตั้งแต่แผนพัฒนาฯ ฉบับแรก ที่ส่งผลให้ กทม. เป็นเมืองเละเทะแบบตอนนี้ )     

- เมืองไทยไม่มีระบบบำนาญชราภาพ : ฝรั่งมีบำนาญเดือนละเป็นหมื่นบาท 60 เกษียณมีเงินใช้จนตาย บ้านเราไม่มี ดังนั้นคนไทยเลยมองว่าการมีลูกเป็นการลงทุนอย่างหนึ่ง ( อันนี้เป็นกันทุกภาคถ้าครอบครัวไม่ร่ำรวย ที่เขามีวลีว่า "รีบมีลูกไว้ให้ทันใช้" นั่นแหละ ) เพราะพอเลี้ยงลูกจนลูกโต เรียนจบในระดับหนึ่ง ไม่ว่า ม.3 ม.6 หรือ ป.ตรี ก็จะส่งลูกเข้าเมืองหลวงไปทำงาน ส่วนพ่อแม่ก็รอเงินที่ลูกส่งกลับมาให้ใช้อย่างเดียว วงจรชีวิตคนไทยเป็นแบบนี้ 

----------------------------------------

นี่คือสิ่งที่เคยเกิดขึ้นจริงๆ ในบ้านเรานะครับ สมัยก่อนกรุงเทพฯ เป็นเมืองฟ้าอมร นครแห่งเทวดาจริงๆ เพราะความเจริญมันต่างจากจังหวัดอื่นๆ เหมือนอยู่คนละโลกเลย การกระจายความเจริญไปยัง จว. ต่างๆ เพิ่งมาเห็นผลจริงจังเมื่อแค่สิบกว่าปีก่อนนี้เอง ความเหลื่อมล้ำ 4 ข้อที่ผมว่ามา มันก็เลยเบาๆ จางๆ ลงไป 

( แต่ก็ยังมีอยู่ โดยเฉพาะการคมนาคม เวลาออก ตจว. นี่ไม่มีรถเองจะร้องไห้ ขนาดในตัวเมืองก็เถอะ )

ปล.นอกเรื่องอีกนิด..

มันไม่แปลกหรอกครับที่คนจำนวนมากจะไม่รู้ภาษาถิ่น อย่าลืมว่าภาษาถิ่นหายจากหน้าสื่อไทยไปหลายสิบปี ด้วยนโยบายไทยเดียวที่เริ่มสมัยรัฐบาลจอมพล ป. ที่ทุกคนต้องใช้ภาษาไทยกลางเป็นภาษาราชการ ฉะนั้นภาษาถิ่นก็เลยจะพูดกันแต่ในกลุ่ม ในจังหวัด ในภาคเดียวกัน ถ้าระหว่างภาค ก็ต้องพูดไทยกลาง ด้วยเหตุผลว่าไม่ต้องการให้เกิดการแบ่งแยกทางเชื้อชาติ ( ก่อนจะมีประเทศไทย เหนือ อีสาน ใต้ ต่างก็เป็นรัฐเป็นอาณาจักร ปกครองตนเองทั้งนั้น เราเพิ่มเริ่มรวมตัวกันจริงๆ จังๆ สมัย ร.5 เองนะครับ ร้อยกว่าปีเท่านั้นแหละกับขวานทองเล่มนี้ ) 

ภาษาถิ่นเพิ่งกลับมาอย่างเป็นทางการบนหน้าสื่อ หน้าหลักสูตรการศึกษา ก็แค่สิบกว่าปีนี้เองจากกระแสอนุรักษ์ภูมิปัญญาท้องถิ่น

( ภาษาจีนก็เหมือนกัน ยุคหนึ่งก็เคยเป็นภาษาต้องห้ามของบ้านเรา คนพูดจีนได้จะถูกทางการเพ่งเล็งเพราะกลัวจะเป็นแนวร่วมพรรคคอมมิวนิสต์ การเรียนการสอนภาษาจีนในไทยเลยหายไปนานมาก คนจีนในไทยก็หันมาพูดไทยเขียนไทยกันหมด เพิ่งจะฟื้นฟูกันเอาตอนที่จีนกลายมาเป็นมหาอำนาจเบอร์ 2 ของโลกไม่นานนี้แหละ )

ฉะนั้นเขาถึงได้ท้วงติง จขกท. ครับ ว่าถ้าเป็นไปได้ก็ใช้ภาษาไทยกลางเถอะ
comment159-1:ผมอายุ 18 ปีครับ ไม่ได้เป็นคนภาคเหนือด้วย
ก็ไม่ได้อ่านเข้าใจทั้งหมด 100% เต็มๆแน่ล่ะครับ
มันไม่ได้เกี่ยวเลยที่คุณพูดมาเกี่ยวกับภาษาถิ่น จอมพล ป. นู่นี่นั่น
จับใจความเอาง่ายๆเลย รากศัพท์ภาษาไทย(กลาง)เยอะออก 
คนเขียนมีสิทธิ์โดยชอบธรรมเลยครับที่จะเขียนในแบบฉบับของตัวเอง
ผมว่าถ้าเข้าใจยากขนาดนั้น เรื่องพวกนี้ก็ไม่ต้องรู้ก็ได้มั้งครับ ยากเกินกว่าที่จะทำความเข้าใจได้แล้ว

ปล.อย่าบอกนะครับว่าถ้าเขียนแบบนี้แล้วจะมาลงพันทิปทำไม
มีคนที่เขาเข้าใจหรือพยายามจะเข้าใจเยอะครับ และเรื่องที่เขียนก็น่าสนใจมากเช่นเดียวกัน


เป็นกำลังใจให้ จขกท.เขียนตามแบบฉบับตัวเองครับ
comment159-2:คนเข้าใจก็มี แต่ไม่เข้าใจก็มีครับ

ผมนึกถึงตัวเองตอนวัยรุ่น ผมคน กทม. ตั้งแต่เกิด จำได้ว่าไม่เข้าใจเลยคนอีสานคุยอะไรกัน แถมได้ยินแล้วออกจะอึดอัดด้วยซ้ำ ทำไมอยู่เมืองกรุงไม่ใช้ภาษาไทยกลาง ถ้าคุยกับคนภาคเดียวกันยังพอว่า บางทีพูดกับผมดันใช้ภาษาอีสานผสมภาษาไทยกลาง ผมจะเข้าใจไหม? 

เพิ่งจะเข้าใจเอาก็คือตอนจบ ม.6 แล้วไปทำงานโรงงานอยู่หลายปีนั่นแหละ คนโรงงานอีสานกว่า 80% อยู่กับเขาจนฟังออกฟังรู้เรื่อง แต่แน่นอนว่าถ้าไม่ได้ทำงานโรงงาน เชื่อเถอะวันนี้ผมก็ยังมีความรู้สึกลบๆ กับภาษาถิ่นต่างๆ เหมือนเดิม

ไม่ได้เหยียดภาคนะ แต่พอมันฟังแล้วไม่เข้าใจมันก็ไม่ชอบ ไม่อยากฟังไง นอกจากอีสานแล้ว ใต้ก็เหมือนกัน เผอิญเรียนราม ตอนไป ม. นี่ก็อารมณ์เดียวกับตอนทำงานโรงงานแหละ ฟังสำเนียงใต้ไม่รู้เรื่อง 

ทีนี้ในความเข้าใจของคนทั่วๆ ไป การเขียนบทความมันก็คือการสื่อสารทางหนึ่งเหมือนการพูด ภาษาที่ใช้มันก็ควรจะตรงกับกลุ่มเป้าหมาย ถ้านี่เป็นเว็บบอร์ดหรือเพจที่เป็นชุมชนของคนเหนือ คนอีสาน คนใต้ จะใช้ภาษาถิ่น 100% ก็ไม่มีใครว่า แต่นี่มันพื้นที่กลางไง คนอ่านคนใช้มีหลายกลุ่ม มันจะมีคนท้วงติงบ้างก็ไม่เห็นแปลกนี่ครับ ตราบใดที่ยังทักท้วงแบบสุภาพไม่ได้เสียดสีด่าทอ จขกท. เขา มันก็ไม่น่าเป็นประเด็นนะครับ คนอ่านออกฟังออกไม่จำเป็นต้องไปแขวะคนที่เขาทักท้วงดีๆ ก็ได้มั้ง

อย่าลืมว่าเราอยู่กับภาษาและวัฒนธรรมไทยกลาง ที่ถูกชูให้เป็นกระแสหลักมาหลายสิบปี เวลาเจอภาษาถิ่นจะเจอคนฟังไม่รู้เรื่อง อ่านไม่เข้าใจมันก็ธรรมดา
comment159-3:เรื่องอื่นๆ เราไม่มีความเห็นขัดแย้งค่ะ แต่ขออนุญาตแสดงความเห็นเรื่องภาษานะคะ

แม้บอร์ดจะเป็นพื้นที่กลางก็จริง แต่การมีกระทู้มากมายให้คนเข้ามาเลือกชมก็คือความหลากหลายที่มีเสน่ห์ของพื้นที่แห่งนี้ โดยเฉพาะในกระทู้ของแต่ละคน เราคิดว่ามันเป็นพื้นที่เล็กๆ ที่ จขกท มีสิทธิ์จะใช้ให้ตรงตามวัตถุประสงค์ของตัวเองได้ ตราบใดที่ไม่ผิดกฎเกณฑ์ที่เจ้าของพื้นที่กลางตั้งขึ้น ซึ่งในกรณีนี้ จขกท เจตนาที่จะใช้ภาษาถิ่นเพื่อให้ได้อรรถรสตามที่ตนต้องการ

การท้วงติงมันมีได้เป็นเรื่องปกติแหละค่ะ คนที่อ่านไม่รู้เรื่องแล้วขอร้องอย่างสุภาพให้ จขกท ช่วยแปลก็มี ซึ่งแบบนี้มันก็ไม่เป็นปัญหาอะไร แต่ที่ไม่สมควรเลยก็คือการที่บางคนออกมาตำหนิ จขกท แรงๆ เพียงเพราะว่าตัวเองไม่รู้เรื่องที่เขาพูด ซึ่งเป็นการกระทำที่ไร้มารยาทมาก เราว่าที่หลายๆ คนไม่เห็นด้วยคงเป็นคนแบบนี้มากกว่าค่ะ
comment159-4:159-3

ท่านลองย้อนขึ้นไปอ่าน คห.บนๆ สิครับ 

บาง คห. ดีหน่อย ว่าเฉพาะพวกที่บ่น จขกท. แบบไม่สุภาพ  แต่บาง คห. ผมเห็นแล้วหงุดหงิด คือเหมารวมไปหมดว่าคนที่ท้วงติงเป็นพวกโลกแคบบ้าง เอาตัวเองเป็นศูนย์กลางจักรวาลบ้าง 

ผมเลยต้องอธิบายอีกด้านหนึ่งให้เกิดความเข้าใจครับ ว่าถ้าคนไทยจำนวนมากจะไม่เข้าใจภาษาท้องถิ่นมันไม่ใช่เรื่องแปลกเลยด้วยเหตุผลข้างต้น ตราบใดที่ทักท้วงกันดีๆ มันก็ไม่น่าจะเป็นประเด็นให้ต้องแขวะต้องทะเลาะกัน 

มันเสียบรรยากาศหมดครับ
comment159-5:นั่นสิคะ ถ้าท้วงกันดีๆ ก็ไม่น่าจะเป็นประเด็น น่าเสียดาย

ทำให้เสียเจตนาของ จขกท ที่จะแบ่งปันเรื่องราวหลัก กลับต้องมาใส่ใจเรื่องย่อยคือประเด็นด้านภาษา 

รวมทั้ง คห นี้ก็ด้วย ข้อความที่คุณ จขคห อุตส่าห์เขียนมาตั้งยาว แต่โดนจับเฉพาะประเด็นเรื่องภาษาในส่วนของ ปล. มาถก อันนี้ก็น่าเสียดายเหมือนกันนะคะ ฮะๆ 

คือเราก็เข้าใจความพยายามในการออกมาอธิบายของคุณแหละค่ะ แต่กรณีที่เราพูดถึงคือคนที่ไปฉะ จขกท แรงๆ แบบไร้มารยาทน่ะค่ะ ถ้าทำให้เข้าใจผิดก็ขอโทษด้วยค่ะ

เอาน่ะ คนท้วงก็มีทั้งสุภาพและไม่สุภาพ คนที่ตำหนิคนท้วง ก็มีทั้งตำหนิรายคนและตำหนิเหมารวม ก็ชี้แจงทำความเข้าใจกันไปเนาะ
comment159-6:นี่คือพยายามเขียนอยู่นานมากเลย กลัวจะอ่านแล้วหงุดหงิดมากไปอีก

จริงค่ะที่ว่า พันทิปเป็นพื่นที่สาธารณะ เป็นพื่นที่กลาง
แต่ไม่ใช่พื่นที่ภาคกลาง ไม่ได้จำกัดว่าต้องใช้แต่ "ภาษากลาง" นี่คะ

ในเมื่อเรื่องราวเกิดในบ้านนอกภาคเหนือ การสื่อด้วยภาษาท้องถิ่นภาคเหนือมันก็เป็นไปตามบริบทอันควร

อ่านไม่รู้เรื่องมันไม่แปลก ไม่ผิด หลักสูตรการศึกษาไม่มีคำเมือง 
เราก็ไม่เป็นคำเมือง แต่เราก็พยายามเรียนรู้ได้นี่คะ 
เราอ่านรอบแรกเหวอๆ พอได้บ้าง ใช้บริบทช่วยเอาก็จับใจความได้ แล้วก็พยายามอ่านรอบ 2 + กูเกิ้ลบางคำ 
แค่นี้ก็เข้าใจได้หมดอะ 
คำเมืองก็ภาษาไทย ไม่ได้จะยากเหมือนเป็นคนละภาษาไปเลยซะหน่อย

มองว่าเป็นโอกาสที่จะได้เรียนรู้สิ่งใหม่ ไม่ใช่อุปสรรค หรืออะไรที่ทำให้ลำบาก
ถ้าเจออะไรที่ไม่รู้ แล้วไม่พอใจหงุดหงิดปิดประตู ไม่ลองพยายามดู ก็เสียโอกาสที่จะรู้อะไรเยอะขึ้นนะคะ 
พาลเสียสุขภาพจิตด้วยอีกต่างหาก

อีกอย่าง ถ้าคิดดูดีๆ การพยายามอ่านเองให้รู้เรื่อง ปรับที่ตัวเอง มันน่าจะทำได้ง่ายกว่ากันเยอะ เมื่อเทียบกับการพยายามให้ผู้เขียน ซึ่งเป็นคนอื่น ไปเรียบเรียงเขียนมาใหม่ด้วยนะคะ

เราว่า ที่คุณมิ้วเขียน มันไม่ได้เป็น "แบบฝึกหัดเรียนรู้ภาษาเหนือ" ที่ยากจนเกินไป และเนื้อหามีคุณค่าควรค่าแก่การพยายามค่ะ

ภาษาถิ่นไม่ควรถูก ต้องห้าม หรือ จำกัดพื้นที่ ไม่ว่าจะพูดหรือเขียน

~ ที่นี่ไม่มีจิ๋นซีซะหน่อย ~
comment159-7:เราไม่ค่อยเข้าใจ ป.ล. ที่คุณยกมา อาจเพราะขัดแย้งกับประสบการณ์ส่วนตัว

คนบ้านนอกพูดกลางไม่เป็นเยอะไปคุณ แบบฟังออกแต่พูดไม่เป็นหรือไม่กล้าพูด

เราอยู่ในอำเภอเมืองภาคอีสาน จังหวัดที่มีสนามบินและมหาวิทยาลัย เวลาไปซื้อของหรือคุยกับชาวบ้านก็ขำดี เพราะเราพูดอีสานไม่เป็น ฟังออกมั่งไม่ออกมั่ง แต่คนที่คุยด้วยเนี่ยพูดอีสานล้วน ต้องบอกให้เขาพูดช้าๆ หรือพูดกลาง

คนแก่ ซึ่งก็ไม่ได้แก่มากแค่ 50-60  ยังพูดกลางไม่เป็นเลย

เหมือนกัน เราไปทางใต้แถวบ้านแม่ในสวนยาง ไม่มีใครพูดกลางซักคน ดีว่าภาษาใต้เราฟังออกเยอะเลยสบายหน่อย ไม่ต้องรบกวนเขาเปลี่ยนโหมด

อำนาจการศึกษาจากส่วนกลางไม่ได้เยอะอย่างนั้นหรอก และยังยืนยันว่าเท่าที่เห็นมาตลอด ภาษากลางมีพื้นที่ในการใช้น้อยมาก แล้วคน กทม ทุกวันนี้ มันต้องมีสายสัมพันธ์กับชนบททางใดซักทาง

ยิ่งเด็กอายุสิบกว่าขวบนี่แหละ รู้ภาษาอีสานดีมาก (อาจจะรวมเขมรพม่าด้วย) เพราะฟังพี่เลี้ยงพูดมาแต่เกิด
comment159-8:159-6

ที่นี่ไม่มีจิ๋นซี แต่เรามีจอมพล ป. ครับ เผอิญวิธีการของแกมัน Soft กว่า ไม่ได้เผาตำราฆ่าบัณฑิตก็เท่านั้น 

แต่จุดหมายเดียวกันเลยคือยกวัฒนธรรมใดวัฒนธรรมหนึ่งให้มีค่าเหนือวัฒนธรรมอื่นๆ 

( ได้ผลทุกที่ยกเว้น 3 จว. ใต้ ไปบังคับให้เขาไหว้พระ นับถือพุทธแทนอิสลาม กลายเป็นปมของขบวนการแบ่งแยกดินแดนจนทุกวันนี้ )

159-7

ถ้าเข้าระบบการศึกษา ยังไงก็ต้องถูกหล่อหลอมให้ใช้ภาษาไทยกลางได้ชัดถ้อยชัดคำอะครับ 

คือนอกโรงเรียน ในชุมชนตัวเองจะพูดสำเนียงท้องถิ่นก็ไม่มีใครว่าอะไร แต่เมื่อมาเรียนหนังสือ เราสอนกันเป็นภาษาไทยกลาง สอบอ่าน สอบเขียนแบบไทยกลาง นี่คือกระบวนการยกวัฒนธรรมหนึ่งให้สูงกว่าวัฒนธรรมอื่นๆ ผ่านทางหลักสูตรการศึกษา

หรือการสอบใบผู้ประกาศข่าว-นักจัดรายการ เขาเอาการออกเสียงภาษาไทยกลางเป็นเกณฑ์นะครับ เผอิญมีคนเคยไปสอบแล้วเล่าว่าเคยเจอคนสอบ 3-4 หน กว่าจะได้ เพราะเป็นคนใต้ เวลาอ่านสคริปก็ติดสำเนียงใต้ ต้องปรับต้องฝึกกันพักใหญ่ ( เดี๋ยวนี้เขาไม่บังคับสอบแล้วมั้ง เห็นใครๆ ก็มาจัดรายการทั้ง TV ทั้งวิทยุได้ทั้งนั้น บางคนพูดไม่ค่อยชัดก็ยังมี )

เราอยู่ในสังคมที่ กทม. เป็นทุกอย่างมานานมาก คนมาทำงานหรือมาเรียนใน กทม. เวลาพูดติดสำเนียงบ้านเกิด บางทีก็จะถูกคน กทม. ล้อเลียนบ้างอะไรบ้าง ที่แน่ๆ ภาษาถิ่นถูกทำให้กลายเป็นมุขตลกบ่อยครั้ง ดูเหมือนขำๆ แต่จริงๆ มันก็แปลได้ว่าเป็นการลดทอนคุณค่าวัฒนธรรมอื่นๆ ได้เหมือนกัน คน ตจว. ที่มาอยู่ กทม. ก็ถูกหล่อหลอมให้มองว่าวัฒนธรรม กทม. ดีกว่าไปในตัว

เรื่องรื้อฟื้นภาษาถิ่นเข้าในระบบการศึกษา รวมถึงอย่าเอาสำเนียงท้องถิ่นมาล้อเลียนเป็นตลก มันเพิ่งจะมีไม่นานนี้เอง
comment159-9:~ ณ ปัจจุบันนี้ ไม่มีจอมพล ป. แล้วค่าา ~

มีประสบการณ์ตรงมายืนยันความเห็น 159-7 อีกเสียงนะคะ 
ภาษาไทยกลางไม่ได้ถูกใช้แพร่หลายทั้งประเทศ ทั่วทุกหย่อมหญ้า ทุกโรงเรียนตามระบบการศึกษาอะไรขนาดนั้น
ครูหลายคนในโรงเรียนมัฐยมศึกษาอันดับหนึ่งของจังหวัดที่ใหญ่ที่สุดในภาคใต้ ก็แหลงทองแดง 
และไม่ใช้ภาษากลางเวลาสื่อสารกับนักเรียนนะคะ
comment159-10:159-9

แต่อย่าลืมว่า กทม. เป็นศูนย์กลางของทุกอย่างในไทยนะครับ ถึงจะไม่มีจอมพล ป. แต่นโยบายไทยเดียวยังถูกส่งต่อมาอีกหลายยุค เพราะประเทศไทยมีช่วงเวลาที่เป็นรัฐบาลทหารและกึ่งทหารนานมาก ( สฤษดิ์ , ถนอม , เกรียงศักดิ์ , ป๋าเปรม ) ถึงการใช้จะถูกทำให้ Soft ลงไปกว่าสมัยจอมพล ป. ก็เถอะ แต่สมัยนั้นรัฐบาลไทยกลัวสงครามเย็น กลัวคอมมิวนิสต์มาก มองกระแสต่าง ความเห็นต่างเป็นภัยความมั่นคงไปหมด ขนาดแรงงานประท้วงขึ้นค่าแรงยังห้ามเลย 

สมัยก่อนอยากเรียน-อยากทำงานดีๆ ก็ต้องเข้ามาใน กทม. พอเข้ามาปุ๊บ นั่นแหละเข้ารับการถ่ายทอดวัฒนธรรมเมืองหลวง หรือไทยกลางแล้ว ถ้าครูบาอาจารย์ เจ้านาย หัวหน้างานไม่ใช่คนท้องถิ่นเดียวกัน ยังไงสถานการณ์มันก็บังคับให้ต้องพูดภาษากลางไปโดยปริยาย ยิ่งระบบราชการเขายิ่งถือมาก ไม่ได้เน้นบริการประชาชนเท่าทุกวันนี้

ในทางกลับกัน คน กทม. หรือ จว. ใกล้เคียง ไม่มีความจำเป็นต้องออกไปทำงาน ไปเรียนที่เหนือ อีสาน ใต้ มากเท่าที่คนภาคเหล่านั้นเดินทางเข้าสู่ กทม. การมองวัฒนธรรมแบบยกให้เสมอกันเท่าเทียมกันจึงยังไม่ค่อยมีเช

ที่เขาไม่ได้เขั้ยวมากอย่างที่คุณว่า เพราะมันเป็นยุคหลังๆ ที่ Soft ลงไงครับ แต่ภาษาถิ่นก็ยังไม่ได้ถูกยกฐานะให้มีคุณค่าเทียบเท่าภาษาไทยกลาง

สิทธิการแสดงออกเชิงอัตลักษณ์ท้องถิ่น เพิ่งจะเริ่มต้นใส่ไว้ในรัฐธรรมนูญ 2540 นี่เอง หลังๆ มานี้ หลายโรงเรียนถึงมีวิชาเสริมเป็นภาษาท้องถิ่น สอนคู่ไปกับภาษาไทยกลาง และนั่นเป็นจุดเปลี่ยนที่ทำให้คนไทยจำนวนไม่น้อยหวงแหนคำว่าประชาธิปไตยเต็มใบมากๆ 

---------------------------------------------

ประเด็นคือผมเบื่อการแขวะกันไปมาครับ ไม่ว่าพวกที่ด่า จขกท. เพราะอ่านไม่รู้เรื่อง กับพวกที่เหมารวมคนที่ทักท้วง จขกท. ในทุกกรณีและทุกรูปแบบว่าเป็นพวกโลกแคบ 

แรงพอกันทั้งคู่
comment159-11:โหหห ขนาดมีหลายรัฐบาลพยายามทำมาขนาดนี้ ก็ยังไม่สามารถทำให้คนไทยทั้งประเทศพูดภาษาไทยกลางเท่านั้นได้เลยนะคะ

ประเด็นที่ต้องเน้นย้ำนิดนึงก็คือ 

1. กระทู้พันทิปไม่ใช่หนังสือราชการ

2. การบังคับใช้นโยบายรัฐบาลในพื้นที่ห่างไกลเนี่ย.. มันจะได้สักแค่ไหนกันเชียวคะ 
คิดง่ายๆ ป้าเขียดพูดได้แต่ภาษาใต้ กะสามีแก ลุงหยอย ที่ก็พูดได้แต่ภาษาใต้ 
แล้วจะให้สองคนนี้คุยกันด้วยภาษากลาง แบบว่าโหลดแอ๊ปปุ๊บปั๊บแล้วเป็นเลย ตึ่งโป๊ะ!
ลูกของ2คนนี้ ไปโรงเรียน โชคดีโรงเรียนมีครูที่มาจากภาคกลาง 1 คน ครูที่เหลือเป็นคนใต้ 
เพราะสมัยนั้น คนภาคกลางไม่อยากไปรับราชการที่ใต้ (ไกลและกลัว) 
น้องเขาก็จะพูดกะครูเป็นภาษากลาง หรือพยายามสุดๆได้แค่ทองแดง
แต่ถามว่า คุยกะเพื่อน กลับมาบ้าน มันก็แหลงใต้ เพราะนั่นเป็นธรรมชาติของเขา

ส่วนคนใต้ไปทำงานกทม. แน่นอนพูดกลางในที่ทำงาน พูดกลางกะคนภาคกลาง 
แต่พอเจอคนใต้ด้วยกันก็แหลงใต้ หรอยว้าแรง
การบังคับของรัฐบาลมันก็ทำได้แค่ไปตามเหตุปัจจัย ใช่จะชี้นกเป็นไม้ได้ตามสั่งไปเสียทุกอย่าง

3. วัฒนธรรมจะมีอยู่หมดไป ไม่ใช่เพราะใครตีคุณค่า 
ตีว่าต่ำว่าสูงไปก็เท่านั้น ไม่เกิดผล
คุณค่าฐานะที่ว่ามี ใครรู้ใครแคร์
มันเป็นไปตามแค่ปัจจัยกลไกธรรมชาติสัตว์สังคมของมนุษย์

อีกอย่าง ศัลยกรรมที่ทำให้หน้าคนที่ว่าสวยว่าหล่อ ดูเหมือนกันไปหมด..
ไม่เหลือความโดดเด่นหรือหลากหลาย..
น่าเบื่อออกค่ะ
comment159-12:เราเข้าใจทั้งสองทางนะคะ
มันมีจริงๆช่วงเวลาที่ความเป็นกรุงเทพถูกยกให้เป้นค่านิยมว่า หรูหรา ชั้นสูง ต้องกรุงเทพถึงจะดี
พูดต้องพูดกลาง ถ้าพูดถิ่นถือว่าชั้นต่ำ ไม่มีระดับ น่าดูถูก
มีช่วงเวลาแบบนั้นค่ะ

เพียงแต่......คนถิ่นเขาไม่รู้ด้วยหรอกค่ะ ไม่มีโทรทัศน์จะมาล้างสมอง วิทยุก็วิทยุชุมชน
วิธีที่ว่ามันก็ได้ผลกับคนกรุงเทพและชนชั้นกลางบางกลุ่มเท่านั้นน่ะค่ะ
ภาษาถิ่นไม่เคยหายไปไหนหรอก บางพื้นที่ภาษากลางไม่เคยเข้าถึงด้วยซ้ำจนเมื่อเร็วๆนี้ที่การสื่อสารไวขึ้น
ทุกวันนี้ครูที่สอนเด็กเป็นภาษาถิ่นมีเยอะแยะค่ะ เพราะสอนเป็นภาษากลางเด็กไม่รู้เรื่อง
comment159-13:อยากเข้าใจอยากรู้อรรถรสภาษาล้าน แนะนำให้ไปเรียนครับ ทีอยากรู้ภาษาจีน ภาษาอังกฤษ ยังลงทุนเสียเงินไปเรียนเลย
comment159-14:เขาไม่ได้เรียกร้องให้คุณอ่านนิครับ อ่านไม่ได้ก็ไม่ต้องอ่าน แต่ถ้าสนใจอยากอ่านอยากรู้คุณมีสมองนิ หาทางเอาครับว่าจะแปลประโยคพวกนี้ยังไง55555555
comment159-15:เราไม่ใช่คน กทม.  สมัยเด็กโตที่บ้านนอก  แถวบ้านไม่มีไฟฟ้า  น้ำประปา  ไม่มีแม้แต่ถนนดีๆใช้ อย่างที่คุณว่ามาข้างบน
แต่ทั้งหมดทั้งปวงมันก็ไม่ได้แปลว่าคนละแวกนั้นจะไม่มีความสุข  จะเรียกร้องแสวงหาในสิ่งที่ขาดจนถึงขั้นส่งลูกไปขายตัวนะ
อย่าลืมนะว่าใอ้ค่านิยมตกเขียวมันเกิดขึ้นแค่พื้นที่เล็กๆในภาคเหนือ  ที่ซึ่งโชคร้ายเพราะสาวๆที่นั่นหน้าตาดี  ขาวสวย  อ่อนหวาน  
ถูกใจผู้ชายเหลือเกิน  เป็นที่ต้องการของตลาด  และเป็นที่ๆนายหน้าสามารถเข้าถึงได้
ไม่ได้แปลว่าพวกเขาอยากขายลูกเพราะที่บ้านไม่มีไฟฟ้า  น้ำประปา  หรือระบบขนส่งมวลชน
ในประเทศไทยเมื่อสี่สิบปีที่แล้ว  มีพื้นที่กันดารห่างไกลระบบสาธารณูปโภคเป็นจำนวนมากมายมหาศาล
แต่คนในพื้นที่แถบนั้น  ก็ไม่ได้ส่งลูกไปขายตัวกันทั้งหมดนิ  ใช่ไหม
เราเคยอยู่มาแล้ว  และก็ไม่เห็นว่ามันจะไม่สบายตรงไหน  ทุกคนสบายดี  พ่อแม่ทุกคนรักลูกและส่งเสริมให้ลูกๆเรียนหนังสือ (ใกล้บ้าน)
ไม่เห็นมีใครสั่งให้ลูกอยู่บ้าน  ห้ามไม่ให้ลูกไปโรงเรียน  นอกจากว่าบ้านไกล  เดินทางไปโรงเรียนไม่ไหวเท่านั้น ถึงไม่ให้ลูกเรียนหนังสือ
เราว่าไอ้การอยู่ห่างไกลความเจริญ  ไม่สามารถเอามาอ้างได้ว่าจะไม่รักลูกก็ได้หรอกนะ
คนบ้านนอก  อยู่ชนบทมีมากมายที่รักลูก  เลี้ยงดูลูกอย่างดี  ดีกว่าคนเมืองหลายๆคนเสียด้วยซ้ำ
comment159-16:เรื่องภาษาจีนนี่ไม่มั้ง โรงเรียนเผยอิงมีมานานแล้วนะ จะร้อยปีละ เราอายุจะสี่สิบละ เรียนภาษาจีนมาตั้งแต่อายุ 16-17 ลองบวกลบคูณหารกันดูเอง มันเกินจากสิบปีแน่นอน ที่มีการเรียนภาษาจีนในไทย คนจีนบางบ้านส่งลูกเรียนเผยอิงนะ

ส่วนภาษาถิ่น อย่าไปนับที่ปรากฏในสื่อเลย ให้มองดูว่ารอบๆ ตัวคนเรา ควรจะมีคนที่มาจากหลากหลายพื้นที่เนาะ เรามีเพื่อนเหนือ อีสาน ใต้ มีหมด พูดภาษาพวกเค้าไม่ได้ แต่พอฟังไปเรื่อยๆ บวกกับถามคำที่สงสัย สักพักก็เข้าใจไปเอง

เราว่าข้อมูลคุณไม่ค่อยถูกต้องนัก

และรายได้ของเกษตรกรที่เก่งๆ มากกว่ามนุษย์เงินเดือนค่ะ
comment160:ได้ไปเรียนภาคเหนือเมื่อ 20 ปีที่แล้ว รับรู้เรื่องพวกนี้เหมือนกัน เมื่อก่อนฟังเพลงของเทียรี่, ของจรัล (เพลงมิดะ) เราก็เฉยๆ พอได้ไปรับรู้อะไรหลายๆ อย่าง รู้สึกโชคดีที่แถวบ้านเราไม่มีความคิดแบบนี้ ยิ่งพอโรคเอดส์ดังเริ่มมีคนกลับมาตายที่บ้าน (สมัยก่อนคงไม่ได้ป้องกันอะไร) มีการรณรงค์ที่ดูหดหู่มาก ก็น่าจะช่วยให้ฉุกคิดกันขึ้นมาบ้าง

ปัจจุบัน... ก็ยังได้รับรู้เรื่องราวแบบนี้อยู่บ้าง ความคิดยังคล้ายเดิมคือทำเพราะกตัญญู พ่อแม่อยากให้ทำเพราะจะได้สบาย เพียงแต่เต็มใจทำกันซะมากกว่า


ปล.เรื่องนี้หายไปจากความทรงจำนานมาก พอได้มาอ่านก็ย้อนนึกถึงเรื่องราวบางอย่าง ขอบคุณค่ะ
comment161:ขอบคุณมากครับกับบทความดีๆได้ความรู้และได้ประโยชน์มากๆครับ

ผมอ่านมาตั้งแต่ต้นจนจบ  รู้สึกใจหายมากๆที่มีเรื่องแบบนี้เกิดขึ้นจริงๆครับ
comment162:อ่านแล้วนึกได้ว่าตอนเด็กๆก็เคยเจอเรื่องนี้เหมือนกันแต่ไม่ได้เกิดกับเราโดยตรงหรอก 

ตอนเรายังเด็ก ที่บ้านรับคนทำงานบ้านมาคนนึง จำได้ว่าชื่อพี่ออน อายุประมาณ 12-13 มาทำงานบ้านพร้อมเลี้ยงน้องเราไปด้วย ก็กินนอนที่บ้านเราแหละ วันแรกที่พี่ออนเข้ามามีลุงเสียงดังๆคนนึงพามาส่ง พี่ออนดูตื่นๆกับทุกอย่าง เราไม่ค่อยชอบพี่ออนหรอก พี่ออนก็ไม่ค่อยชอบเรา แต่เวลาทำให้เราปรับตัวเข้าหากันได้ แม่บอกพี่ออนโชคดีที่มาอยู่กับเรา ไม่งั้นลุงคงเอาพี่ออนไปขาย เราถามว่าขายอะไรแต่แม่ก็ไม่ตอบ

แต่อยู่มาวันนึง เรากลับจากโรงเรียนแล้วพบว่าพี่ออนหายไป แม่บอกว่าลุงคนที่พาพี่ออนมาพาพี่ออนไปขายแล้ว ลุงคนนั้นเดินเข้ามาในบ้านมาบอกพี่ออนว่าพ่อแม่พี่ออนป่วยหนัก พี่ออนร้องไห้จะกลับไป พ่อแม่เราไม่อยากให้ไปแต่พี่ออนจะไป ก็เลยต้องปล่อยไปและให้เงินติดตัวไปจำนวนหนึ่ง กำชับว่าอย่าให้ใครและอย่าบอกลุง พ่อแม่เราดูซึม แม่พูดบ่อยๆว่าเราทำดีที่สุดแล้ว เรายังเด็กเราไม่เข้าใจหรอก แต่พอโตมา ได้เข้าใจ ก็รู้สึกเจ็บปวดนะ 

หลังจากพี่ออนไปแล้ว พี่ออนก็หายไปเลย ก็หวังว่าพี่ออนจะมีชีวิตที่ดีอยู่ที่ไหนสักแห่งนะคะ
comment163:มาบอกว่าชอบที่คุณมิ้วเขียนกำเมืองค่ะ เราว่าสื่อสารแล้วเห็นภาพชัดเจนว่าเขาพูดจากันอย่างไร คือหลับตาแล้วมโนภาพเห็นค่ะ
comment163-1:เห็นด้วยค่ะ อ่านแล้วเห็นภาพอุ๊ยนั่งชันเข่าคุยกันบนแคร่.......
comment164:เรื่องนี้อยู่ในช่วงพะเยายังไม่ได้ยกเป็นจังหวัดรึเปล่าครับ 
(พะเยาแยกออกจากเชียงราย เป็นจังหวัดที่72ของไทยปี2520) เมื่อก่อนเลยรวบว่าเป็นเด็กสาวจากเชียงราย
ผมก่ะเป๋นคนเหนือเน้อ แต่คิดว่าภาษาเหนือใส่มานิดหน่อยแบบตอนหลังๆกำลังดีครับ
คนภาคอื่นเวลาอ่านจะได้โฟกัสไปที่เนื้อหาที่จขกท.ต้องการนำเสนอมากกว่า
comment164-1:พ.ศ. 2530 กว่าๆ ก็ยังมีปัญหานี้อยู่เลยค่ะ
comment165:คนอีสานครับ แต่มีโอกาสไปเรียนที่ภาคเหนือ ก็อ่านเข้าใจบ้างไม่เข้าใจบ้าง แต่เรื่องอรรถรสนี่มาเต็ม เขียนไปเถอะครับ เอาแบบที่คุณอยากเขียนอยากเล่า เป็นกำลังใจให้ครับ
comment166:จากกระทู้นี้ ผมแตกประเด็นไปเป็นอีกกระทู้หนึ่งนะครับ http://pantip.com/topic/34901287

ผมสงสัยอย่างนึง ภาคเหนือกับภาคอีสาน มีความเหมือนกันในบางเรื่อง

- เป็น 2 ภาคที่เวลาจัดอันดับทีไร รายได้ต่อหัวของประชากรค่อนข้างน้อยที่สุด ( กทม. และปริมณฑล รายได้ต่อหัวมากสุด ตามมาด้วยภาคใต้และภาคตะวันออก จะไล่ๆ กัน )

- มีค่านิยมเหมือนกันคือลูกต้องเลี้ยงดูพ่อแม่ ลูกต้องเสียสละตัวเองเพื่อให้พ่อแม่สุขสบาย ( ถ้าพ่อแม่ดี ใช้จ่ายประหยัดก็โชคดีไป แต่พ่อแม่บางคนก็หน้าใหญ่ฟุ้งเฟ้อ อวดร่ำอวดรวยบนหยาดเหงื่อและคราบน้ำตาของลูก อันนั้นก็เป็นเวรกรรม )

นี่ทำให้คนเหนือกับคนอีสาน เป็นประชากรกลุ่มใหญ่ที่เข้ามาหาโอกาสใน กทม. เพื่อส่งเงินกลับบ้านเกิด ( ขนส่งหมอชิตกลายเป็นสถานที่ที่นักข่าวต้องไปทำข่าวตลอด เวลาถึงช่วงหยุดยาวปีใหม่-สงกรานต์ เพราะคนเหนือ-คนอีสานแห่กลับภูมิลำเนา คนจะแออัดในนั้นมาก ) ลูกอยู่เมืองหลวง กินไม่อิ่มไม่เป็นไร ขอส่งเงินให้พ่อแม่สุขสบายไว้ก่อน ก็ได้บุญแล้ว อิ่มใจแล้ว

แต่สิ่งที่สงสัยมาตลอด คือทำไมทางอีสานไม่มีค่านิยมส่งลูกสาวมาขาย ตรงนี้ทั้งที่สังเกตและพบเองกับตัว หรือว่าฟังคนเก่าๆ แก่ๆ ที่สมัยหนุ่มๆ ชอบเที่ยวอย่างว่า หลายคนบอกตรงกันว่าเจอคนเหนือมากที่สุด อีสานรองลงมา ในทางตรงกันข้าม คนอีสานไปเป็นสาวโรงงาน เป็นแม่บ้านโรงงานกันเสียมาก ถ้าใครเคยทำงานโรงงานจะเห็นภาพแบบนี้ครับ 

----------------------------------------------

สงสัยว่า 2 ภาคที่มีภูมิหลังเหมือนๆ กัน แต่ทำไมถึงเลือกเส้นทางที่แตกต่างกันแบบนี้ครับ
comment166-1:สาวเหนือผิวขาวหน้าหวานจิ้มลิ้ม น่าจะถูกรสนิยมของชายไทยมากกว่า 
ส่วนงานโรงงานนั้น ทางเหนือสมัยนั้นก็มีโรงงานทอผ้าเล็กๆ ไม่กี่โรงค่ะ
comment166-2:พูดง่ายๆคือรูปร่างหน้าตา ลองไปดูเด็กภาคเหนือจิ้มมาสิบคน หน้าตาน่ารักไป 9 แล้ว ไม่แปลกที่เค้านิยมกันค่ะ
comment166-3:เอาจริงๆ คนเหนือตัวขาวๆ เล็กๆ ถูกจริตผู้ชายที่อยากซื้อมากกว่า และพวกแม่เล้าพ่อเล้าก็รู้ว่าเด็กเหนือทำเงินได้มากกว่า ไม่ค่อยมีปากมีเสียง เด็กอีสานอาจจะรูปร่างหน้าตาไม่ถูกจริตลูกค้าเท่ากับเด็กเหนือ  แต่เด็กอีสานเค้าก็ไปถูกจริตพวกฝรั่งนะคะ  เขาก็เลยเดินไปสายนั้นมากกว่า
comment166-4:คนอิสานนิยมต่างประเทศ ไปส่องแถวพัทยาสิ คนเหนือถูกจริตลูกค้าไทย แต่คนอิสานถูกจริตพวกฝรั่ง ใครโชคดีฝร้งชอบก็เลี้ยงดูเป็นครอบครัว จนสมัยนี้บางบ้านยังยุลูกสาวให้หาผัวฝรั่งจะได้สร้างบ้านใหญ่โต
comment166-5:อิสานก็ใช่ย่อยค่ะ.... จะมาในรูปแบบ พี่สาวที่เคยไปแต่งตัวสวยๆกลับมาชวนเด็กรุ่นน้อง
แต่ไปเป็นนางตู้มากกว่า ไม่ถึงกับรับเงินนายหน้า ขายลูก อะไรแบบนั้น
จะว่าเต็มใจเลือกเองมากกว่าก็ได้มั้งคะ.... 
แต่ก็ด้วยเหตุผลเดียวกัน อยากให้พ่อแม่มีเงินใช้ ได้ซื้อมอไซค์ ได้ปลูกบ้านใหญ่
comment166-6:ผมกำลังจะคอมเม้นกระทู้ เจอข้อสังเกตุนี้พอดี 

ผมขออธิบายจากประสปการณ์ที่ได้รับคำบอกเล่าโดยตรงดังนี้ครับ

คนอิสาน ถูกขายเหมือนกันครับ แต่เป็นลักษณะขายแรงงาน และค่านิยมหนึ่งของคนอิสานสมัยนั้นคือ การเป็นหญิงขายบริการ เป็นอาชีพที่น่ารังเกียจมาก (สมัยนี้เห็นเขาเฉย ๆ นะ) และยังไม่มีมีความคิดเรื่องขายบริการทางเพศ ถึงแม้ว่าจะมีฝรั่งจีไอ มาตั้งฐานทัพแล้วก็ตาม คนอีสานถูกขายด้วยการมาทำงานในโรงงานนรก ด้วยคำศัพท์ที่เรียกว่า "งานปี" ถ้าภาคเหนือมีตกเขียว ภาคอีสานก็มี "งานปี" หลาย ๆ บ้าน ขายลูก และบางบ้าน เด็กนั่นแหละอยากมาเอง เพราะเวลารุ่นพี่กลับไปเล่าให้ฟัง  มันตื่นเต้นมากครับที่ได้ยินเรื่องเขาดิน ตึกรามบ้านช่อง ความศิวิไลซ์ของกรุงเทพฯ งานปีคือการ เกณฑ์คนเข้าโรงงานมาขายแรงงานให้เจ๊ก โดยทางบ้านเบิกเงินเดือนทั้งปีของเด็กไปเลย แล้วให้เด็กมาทำงานใช้หนี้ จึงเรียกการทำงานลักษณะนี้ว่า "งานปี" สถานประกอบการ มีทั้ง โรงน้ำปลา โรงทอ โรงฟอกหนัง โรงงานขนม การใช้งานก็โหดร้ายครับสำหรับมาตรฐานสมัยนี้ ทุกคนต้องตื่นเช้ามาทำงานบ้านให้เจ้าของ แล้วทำงานทันที พอเจ้าของกินข้าวเสร็จทุกคนจึงเริ่มกินข้าวได้ ไม่มีพักผ่อนนะครับ กินเสร็จแล้วก็ต้องทำงาน ไม่มีนาฬิกาหรอก เขายึดตามพระอาทิตย์ตกหรือละครมา ก็คือเลิกงานก่อนละครค่ำจะมา แล้วไปอายน้ำ มาดูละคร ถ้างานด่วนก็นั่งดูละครไปทำงานไป แต่ก็มีเรื่องดี ๆ คือ เจ้านายจะพาไปเที่ยวเขาดิน วัดพระแก้วบ้าง ปีละหนอะไรงี้

แม่ผมเคยมาทำงานปี เล่าให้ฟังว่าทำได้ 1 สัปดาห์ก็หนี ไปอยู่กับพี่ชายของตาผม (ลุงของแม่) ที่เป็นคนขับแท็กซี่อยู่กรุงเทพฯ ตากับยาย ต้องใช้หนี้ที่ไปเบิกมา ด้วยการไปกู้เจ๊กในตลาดแล้วเสียดอกแพง ๆ อีกทอดหนึ่ง แม่จึงเป็นลูกที่โดนเกลียดที่สุด ผมไม่เคยเข้าใจเรื่องนี้ว่าทำไมตากับยายปฏิบัติกับแม่ต่างจากลูกคนอื่น ๆ แล้วผมก็เป็นหลานที่ตากับยายชิงชังมากที่สุด แย่กว่านั้นคือ ผมไม่ใช่คนอ่อนน้อมกับผู้ใหญ่ด้วย เขายิ่งเกลียดผมไปใหญ่ จนผมอายุ 20 แม่ถึงเล่าให้ฟัง ผมจึงเข้าใจอะไรหลาย ๆ อย่าง สำหรับตากับยายพีคสุด ๆคง ตอนแม่อยู่กับพี่ชายตาก็มีหนุ่มมาติดพัน คือพ่อผมเอง เป็นนักศึกษาศิลปากรที่เช่าห้องอยู่แถวนั้น ช่วงนั้นปี 2520 เรียบร้อยครับ หนีตามกัน เรียนไม่จบ ตากับยายนี่ เสียหน้าสุด ๆ 

สำหรับคนอีสานเมื่อ 50 ปีที่แล้ว การขายตัวเป็นเรื่องน่ารังเกียจที่สุด ชาวบ้านจะไม่เสวนาธุระด้วยเลยครับ ไปวัดก็มีคนแสดงอาการรังเกียจ
การอยู่กินกันโดยไม่แต่งงานให้ถูกต้อง เป็นเรื่องน่าอับอาย และยากที่จะให้อภัย แม่มีลูกแล้ว หลาน ๆ ก็จะเป็นพลเมืองชั้นสองของยายครับ

อีกข้อสังเกตหนึ่งอันนี้แม่พูดเอง "คนอีสานถึงอยากขายตัวก็ขายไม่ได้หรอก ตลาดไม่รองรับ คนอีสานมันดำ มันขี้เหร่
คนไทยไม่เอาหรอก" ซึ่งแม่พูดมาก็มีเหตุผล ก็คือมันไม่มีตลาดนั่นเอง ผิดกับทุกวันนี้ที่ตลาดตะวันตกชอบหน้าตาแบบทางอีสาน ย่านพัทยาจึงเต็มไปด้วยผู้ค้าบริการในแถบที่ราบสูงเต็มไปหมด

ถึงอย่างนั้นก็เถอะ ผมรู้สึกว่าตัวเองโชคดีที่แม่หนีตามพ่อมา 555 เพราะผมพอใจกับผิวสีแทนของตัวเองมาก และรู้สึกว่าตัวเองคมเข้มดีครับ
comment167:เคยได้ยินว่านอกจากที่เด็กผู้หญิงคิดว่าคือความกตัญญูต้องตอบแทนพ่อแม่แล้ว เหตุผลส่วนนึงชาวบ้านพ่อแม่อาจจะไม่คิดว่าตัวเองทำผิดบาป
อะไร โดยอิงจากเรื่องพระเวสสันดรชาดกที่มีการทำทานบารมีโดยยกลูกให้ชูชก (ซึ่งจริงๆ ไม่เหมือนกันแต่ชาวบ้านอาจจะตีความว่าเหมือนกัน) 
ไม่รู้ในพื้นที่ จขกท. อาศัยตอนเด็กๆ เรื่องนี้มีแนวคิดแบบนี้รึเปล่า
comment167-1:มันเป็นความเข้าใจบิดเบี้ยวของบางคนค่ะ

แต่ไม่ใช่ส่วนใหญ่ที่คิดว่าทำอะไรกับลูกตัวเองก็ได้

ไอ้การขายลูกและอ้างสิทธิในตัวลูก ก็เพื่อลดปมผิดในใจตัวลดลงนิดนึงเท่านั้น

สุดท้าย ที่เห็นมากกับตา คนที่อ้างแบบนี้ไม่ฆ่าตัวตาย ก็ใช้ชีวิตแห้งแล้งเหี่ยวเฉา 
ขาดความสุขจนลมหายใจสุดท้ายเลยค่ะ
comment167-2:ศาสนาพุทธมีอิทธิพลมากจริงๆ ค่ะ 
แต่ส่วนตัวเรามองว่าเกิดจากการตีความที่ผิดพลาดของคนที่นับถือด้วย
comment167-3:ไม่ได้ตีความผิดพลาดหรอก มันตั้งใจบิดเบือนครับ
comment167-4:ทานบารมี ของ พระโพธิสัตว์  ไม่เหมือนกันกับ การเอาลูกตัวเองขายเพื่อให้ได้ทรัพย์สินเงินทองเลยครับ อธิบายเผื่อไว้


อะไรที่ พระโพธิสัตว์ คิด พูด ทำ  ต้องพิจารณาแบบไม่ใช่ความคิดคนทั่วๆไปจะคิดกันครับ บอกแค่นี้พอดีกว่า ที่เหลือต้องหาอ่านศึกษาพิจารณาเอาครับ
comment168:พูดถึงเรื่องนี้ทีไรแล้วสะเทือนใจค่ะ

เราเป็นคนหาดใหญ่ค่ะ
ตอนสมัยเรียนมัธยมที่หาดใหญ่  สังเกตเห็นเด็กผู้หญิงชาวเหนือ  หน้าตาจิ้มลิ้ม
ท่าทางคงจะเด็กมาก ๆ น่าจะสัก 14-15  แต่งหน้าแต่งตายังไม่ค่อยเป็น  คือ ผัดหน้าขาววอก  แก้มแจ๊ด ๆ ปากแดง ๆ 
แบบยัง blend เครื่องสำอางไม่เป็น  

เด็กสาว ๆ พวกนี้ ใส่สายเดี่ยว (สมัยเรายังเด็ก  ตอนนี้เรา 42 แล้วนะคะ คนใส่สายเดี่ยว โนบรา นุ่งสั้น ผ้ดหน้าขาว ๆ เดินอยู่ในหาดใหญ่
เป็นที่รู้กันว่า มีอาชีพพิเศษ)  นุ่งสั้น เดินควงกับพวกมาเลย์ ประเภทแนวป๋า ๆ 
คือ คนมาเลย์จะข้ามมาเที่ยวหาดใหญ่กันเยอะค่ะ  มาหาของอร่อยกิน  มาเที่ยวผู้หญิงและควงเด็ก ๆ พวกนี้ช้อปปิ้งในเมือง

เรานึกภาพเด็ก ๆ พวกนี้แล้วก็เศร้าใจ   เค้าน่าจะมีโอกาสได้เรียนหนังสือ และประกอบอาชีพที่ทำให้ยืนหยัดในสังคมได้อย่างภูมิใจเหมือนเด็กผู้หญิงคนอื่น ๆ 

ตอนเราได้ทุนไปเรียนที่อเมริกาสมัยมัธยม  roommate เราซื้อนิตยสาร Rolling Stones มาอ่าน  มี scoop เกี่ยวกับโสเภณีเด็กไทยตั้งหลายหน้า
ประเด็นที่พูดถึงเกี่ยวโยงกับการแพร่ระบาดของโรคเอดส์ด้วย
เราไม่เคยอายเพื่อนฝรั่งเกี่ยวกับประเด็นนี้   ยังเคยจำลองประเด็นนี้ ทำ skit บนเวที  เราคิดว่า การแก้ประเด็นเรื่อง ความยากจน เรื่องการศึกษา และการขาดโอกาส สำคัญที่สุดที่จะทำให้เด็ก ๆ พวกนี้พ้นบ่วงไปได้

ตอนนี้ ปัญหาโสเภณีในบ้านเราก็ยังไม่ได้ลดลงไป ... 
พูดได้ด้วยซ้ำ (มั้ง) ว่า สถานการณ์ดีขึ้นมาหน่อยก็ตรงที่  
ไม่ได้มีการ "บังคับ" ค้ามนุษย์ทารุณเหมือนสมัยก่อน ... หากแต่เป็นการล่อหลอกยั่วยวนด้วยเรื่องทางวัตถุด้านอื่น

เราเคยคุยกับ รุ่นพี่ที่โตกว่ามาก ๆ หลายปีที่ตอนนี้เกษียณกันไปแล้ว
เค้าเล่าให้ฟังด้วยซ้ำว่า ทำงานอยู่ภูเก็ตหลายปี  เคยเห็นข่าว เด็กสาวถูกล่ามโซ่ไฟไหม้ตายคาซ่อง  ทำให้เที่ยวไม่ลงเลย

ขอบคุณที่เอามาแชร์ค่ะ  
ขั้นตอนแรกของการแก้ปัญหา คือ การต้องยอมรับว่า ปัญหานั้นมีอยู่ หรือ เคยมีอยู่ และอาจยังส่งผลที่รุนแรงมาถึงปัจจุบัน
comment168-1:โดนใจมากค่ะที่รัก จุ๊บ ๆ
comment168-2:ขั้นตอนแรกของการแก้ปัญหา คือ การต้องยอมรับว่า ปัญหานั้นมีอยู่ หรือ เคยมีอยู่ และอาจยังส่งผลที่รุนแรงมาถึงปัจจุบัน 

ชอบมากกกกกกกกกกกกกกกกกกกกกค่ะ
comment169:รออ่านอย่างใจจดใจจ่อนะคะคุณมิ้ว
เป็นบทความที่ ดีงาม มากกกกก
ขอบคุณที่อุตส่าห์เขียนขึ้นมานะคะ

เชียร์ให้เขียนคำเมืองเลยค่ะ เพราะมันให้อรรถรสว่า "เป็นจริงตามท้องเรื่อง" กว่าการแปลงเป็นภาษากลางเยอะ
แปลงปุ๊บ อ่านแล้วความรู้สึกว่าเป็นพื้นที่ท้องถิ่นนี่หายไปเลย
เหมือนเวลาดูหนังดูซีรี่ส์ บทตัวละครเป็นสาวใต้อเมริกา ฟังพากย์ไทยทับปุ๊บ สำเนียงสำเนิง ความเป็นต้นฉบับ (originality) ไม่เหลือ
ถามว่าดูได้ไหม มันก็ดูได้เหมือนกัน แต่หลายอย่างมัน lost in translation ไปแระ 
ซึ่งเราไม่เอาอะ เราอยากได้ครบๆ เต็มเม็ดเต็มเหนี่ยว ทุกอารมณ์ ทุกสารที่สื่อ

คนที่อ่านไม่รู้เรื่องนี่น่าสงสารมากเลยนะคะ 
ต้องเข้าใจว่า ความสามารถด้านภาษาและการเรียนรู้ของแต่ละคนไม่เท่ากัน 
บางคนแค่ต้องพยายามนิดหน่อย ก็ไม่ไหวละ 
อีกทั้งทักษะทางอารมณ์ ทักษะทางสังคมของบางคนก็...  หึหึหึ

อย่าให้เกรียนมาบั่นทอนกำลังใจนะคะ  จุ๊บๆ
comment169-1:เห็นด้วยครับว่าไม่ต้องแปลเป็นภาษากลาง เป็นภาษาเหนือได้ความจริงและสะท้อนแนวคิด ความเชื่อชาวบ้านได้ตรงกว่า
จริงๆ ผมว่าถ้าโพสในพันทิปซัก 10 ปี ที่แล้วคนคงไม่มาบ่นเรื่องอะไรแบบนี้ หลังๆ คนอ่านหนังสือน้อยลงกว่าเมื่อก่อนมาก
ถ้าอ่านหนังสือหรือรู้เรื่องรอบตัวระดับนึง จะเข้าใจความหมายโดยรวมได้ไม่ยาก
comment170:หากไม่ใช่คนเอาแต่ใจตัวเองจนเกินไปนัก
การอ่านกระทู้นี้ ไม่ยากเกินทำความเข้าใจค่ะ
เนื้อหาสำคัญ ฉันก็ใช้ภาษากลางตั้งแต่ต้นนะคะ
สังเกตจากมีคนเข้าใจประเด็นหลัก ๆ เป็นจำนวนที่มาก ทั้ง ๆ ที่ไม่ใช่คนเหนือนะคะ


แล้วมันมีความจำเป็นอะไรที่ฉันต้องใช้ภาษากลางเพียงอย่างเดียว
ประเทศไทยมี 4 ภาค ภาษาไทยมีทั้ง เหนือ อีสาน กลาง ใต้ แต่ละภาคก็ไม่แตกต่างกันถึงขนาดสื่อสารไม่รู้เรื่องเลย
ใส่ใจตั้งใจทำความเข้าใจภาษาไทยที่แตกต่างกันบ้าง...มันเสียหาย เสียเวลาชีวิตขนาดนั้นเชียวหรือ?
หลัง ๆ ฉันก็พยายามแปลให้แล้วนี่นา มันยังจะยากเกินความสามารถอีกเหรอคะ
จะให้ตามไปแก้ทั้งหมด ฉันต้องทำขนาดนั้นจริง ๆ อะ เพื่อใคร? ทำไม? มันไม่เกินไปหน่อยหรือพ่อคุณเอ๋ย?

ทำให้พอใจทุกคนฉันก็ไม่ไหวหรอกคุณ
ฉันเลือกทำสิ่งที่ยาก คือการพิมพ์ทั้งภาษาเหนือ และแปลเป็นกลาง เท่ากับพิมพ์เรื่องเดียวสองรอบ
ก็เพราะอยากให้เข้าใจบรรยากาศ เพราะไม่อยากให้เป็นรู้แกน ๆ แค่น ๆ ผ่าน ๆ ไป 
การใช้ภาษาถิ่นมันสะท้อนวิถี ณ ช่วงนั้น มันคือการซึมซับได้อารมณ์ร่วมกับเหตุการณ์ มันคือกำไรของผู้อ่านด้วยซ้ำ (หากคุณมองโลกในแง่ดี)

อ่อ...ฉันเหนื่อยเพิ่มค่ะ แต่ไม่ลำบากใจเลยที่ต้องพิมพ์สองภาษาแบบนี้ ยินดีและเต็มใจค่ะ
ฉันถือว่าเขียนบทความเป็นวิทยาทานให้น้องนักศึกษาที่มาขอความช่วยเหลือ ซึ่งก็บรรลุวัตถุประสงค์เรียบร้อยดี...
ฉันถือว่าได้เขียนเรื่องราวให้เพื่อนที่สนใจได้อ่าน ได้รู้ ได้ประโยชน์
ฉันเต็มใจทำเพื่อเพื่อน ๆ ร่วมสังคมค่ะ 
[Spoil] คลิกเพื่อดูข้อความที่ซ่อนไว้เพื่อนฉันบอกว่า...อย่าสนใจคนไม่แคร์แต่จงสนใจคนที่ดีกับเรา...ฉันซาบซึ้งมาก ณ เพลานี้

คุณบอกว่าถ้าเป็นไปได้ใช้ภาษากลางเถอะ
พิมพ์ภาษาเดียวมันง่ายยิ่งกว่าปอกกล้วยเข้าปาก...

ไม่ใช่เป็นไปไม่ได้ แต่...ไม่อยากทำ

อู้ชัดน่อเจ้าาาา 
ข้าเจ้าจะเล่าจ่ะอี้ ถ้าน้อง ปี้ อ้าย ลุง ป้า น้า อา บ่าปอใจ๋
ก็...ขอสุมาเต๊อะเจ้า...
เฮาบ่าน่าจะเปิงใจกันล่ะ ต่างคนต่างอยู่ก็ได้ก๊าาาาา (ไม่แปลนะ ด้วยเหตุผลบางประการ)



กราบขอบพระคุณทุกกำลังใจค่ะ... 
ไม่ต้องห่วงนะคะ อิฉันลั้นลาสบายใจดี 

เมื่อกี้เพิ่งคุยกับแม่เรื่องการไปเมืองนอก
ได้ข้อมูลมาอีกเพียบเลย อยากจิเล่าให้ฟัง...
แต่...ขอนอนกลางวันทำสมาธิแป๊บบบบ อิอิ
comment170-1:น้องเป็นคนใต้ค่ะ น้องอ่านภาษาเหนือแล้วก็เข้าใจนะคะ

เพราะใช้การอ่านด้วยสมอง อ่านแบบจับใจความ และที่สำคัญคืออ่านอย่างเปิดใจและเข้าใจเจตนาของผู้เขียนกระทู้ค่ะ ... keep moving นะคะ น้องเป็นกำลังให้

#จากสาวใต้ใจเกินร้อยค่ะ
comment170-2:คือ นึกไม่ถึงเหมือนกันว่าแค่การเล่าเรื่องด้วยภาษาของท้องถิ่นตัวเอง มันจะทำให้มีคนโลกแคบออกมาโวยวายได้ขนาดนี้ 

ถึงจะมีไม่กี่คน ถ้าเก็บเอาไปคิดมันก็บั่นทอนกำลังใจได้เหมือนกัน ยังดีที่คุณ จขกท แข็งแกร่งพอ 

ขอให้กำลังใจด้วยอีกคนค่ะ และขอขอบคุณที่สละเวลาอุตส่าห์เขียนบทความดีๆ มาให้อ่านกันค่ะ
comment170-3:170-2

ผมไม่อยากให้เหมารวมคนที่ท้วงติง จขกท. เป็นคนโลกแคบทุกคนนะครับ อย่าลืมว่าเราอยู่กับภาษาและวัฒนธรรมไทยกลางที่ถูกชูให้เป็นกระแสหลักมาหลายสิบปี เวลาเจอภาษาถิ่นจะเจอคนฟังไม่รู้เรื่อง อ่านไม่เข้าใจมันก็ธรรมดา

ปกติคนไทยเราจะคุ้นชินคือภาษาถิ่นต่างๆ จะใช้สื่อสารกับเฉพาะคนพื้นที่เดียวกัน แต่นี่มันพื้นที่กลางไง คนอ่านคนใช้มีหลายกลุ่ม จะมีคนที่อ่านแล้วไม่รู้เรื่อง มันก็ไม่ใช่เรื่องแปลกเลย อย่างผมเนี่ยเป็นคน กทม. แต่เกิด ฟังอีสานไม่เคยรู้เรื่อง ไปรู้เรื่องเอาตอน จบ ม.6 แล้วไปทำงานโรงงานนั่นแหละถึงฟังออก 

ตราบใดที่ยังทักท้วงแบบสุภาพไม่ได้เสียดสีด่าทอ จขกท. เขา มันก็ไม่น่าเป็นประเด็นนะครับ คนอ่านออกฟังออกไม่จำเป็นต้องไปแขวะคนที่เขาทักท้วงดีๆ ก็ได้มั้ง
comment170-4:170-3 

ถ้าทักท้วงกันดีๆ ขอให้แปลอย่างสุภาพ เราไม่มีปัญหาเลยนะคะ บางคำเราก็แปลไม่ออก ได้แต่เดาๆ ไปพอกล้อมแกล้ม

คือคำว่าโลกแคบเราไม่ได้มีเจตนาจะเหมารวมถึงทุกคนที่ออกมาท้วงค่ะ แต่ใช้เฉพาะกับบางคห. ที่ออกมาโวยวายต่อว่า จขกท อย่างรุนแรงเกินไปมาก ถ้าทำให้คุณเข้าใจผิดก็ต้องขออภัย

ซึ่งตามความคิดเห็นของเรา เราคิดว่าคนกลุ่มนี้โลกทัศน์แคบจริงๆ ค่ะ  การที่เราฟังอะไรไม่รู้เรื่อง ขาดความเข้าใจ แล้วพยายามเรียนรู้ สอบถาม ทำความเข้าใจ นั่นสิถึงจะเป็นสิ่งที่ดี โดยเฉพาะในพื้นที่กลางแบบนี้ คนใช้มีหลายกลุ่ม ย่อมเป็นสังคมที่มีความหลากหลาย เมื่อเรามาอยู่ในที่แบบนี้ก็เป็นโอกาสดีที่จะใช้ความแตกต่างนี้ให้เกิดประโยชน์ และได้เรียนรู้สิ่งใหม่ๆ เพิ่มขึ้น

แต่กับคนที่ไม่ยอมเรียนรู้สิ่งที่แตกต่างออกไป กลับต่อว่าหรือเรียกร้องให้คนอื่นปรับตัวเข้าหาตน  นอกจากโลกแคบแล้วยังเห็นตัวเองเป็นศูนย์กลาง เห็นแก่ตัวมากๆ ค่ะ
comment170-5:หนูไม่มีปัญหาใดๆกับการใช้ภาษาเหนือ
หนูดีใจด้วยซ้ำที่ได้เรียนรู้เรื่องภาษาเหนือเพิ่มเติมค่ะ
มันสละสลวยและทำให้ได้ฟีลลิ่ง ได้อรรถรสจริงๆด้วยค่ะ

หนูยังรอติดตามอ่านต่อไปนะคะ เป็นกำลังใจให้ค่ะ
และขอบคุณที่สละเวลามาแชร์เรื่องราวเหล่านี้ค่ะ^^
comment170-6:ไจ้สนเน๊าะ จขกท. เขียนได้ดีล้ะเจ้า ถ้าเปิ้นไค้อ่านไค้ฮู้แต้ๆจะใดเปิ้ลตึงไปเซาะกูเกิ้ลไปแปลเอาคนเดียวเปิ้นเนาะ กึ้ดบ่ออกเหมือนกันถ้าเขียนเป๋นกำไทยๆมันก็ไท่อ่านบ่ค่อยม่วนตะใด ขอบคุณตี้แชร์เรื่องราวดีๆมาฮื้ออ่านเน่อเจ้า
comment170-7:เห็นด้วยกับ 170-4มากๆค่ะ 

ไม่เข้าใจ ไม่ชอบ ก็ปล่อยผ่าน ถ้าอยากอ่านก็ควรจะพยายามทำความเข้าใจ
การตั้งกระทู้ของจขกท.ก็เหมือนเค้าเปิดบ้านให้ใครๆเข้าไปชมฟรี 
บางคนเห็นสวยก็แวะเข้าไป แต่ข้างในตกแต่งไม่ถูกใจก็แค่เดินออก
แต่ถ้ายังอยากจะเดินชมต่อ ก็ต้องเคารพเจ้าของบ้าน 
ไม่ใช่ไปบอกใส่หน้าเค้าว่า ตรงนี้ตกแต่งห่วย ฉันไม่ชอบ เปลี่ยนมันให้ถูกใจฉัน
พื้นตรงนี้หยาบฉันเจ็บเท้า หารองเท้ามาให้ฉันใส่ 
บอกตรงๆ ถ้าเจอแขกมารายาททรามแบบนี้มาเยี่ยม อิชั้นตะเพิดค่ะ!! 

อยู่ในพื้นที่ใครก็เคารพพื้นที่เค้าด้วย 
เราเข้ามาอ่านเอง จขกท.เค้าไม่ได้ขอร้อง 
เราสิต้องปรับตัวเข้าหาเค้า หรือถ้าไม่ไหวจริงๆ ขอร้องเค้าดีๆ ไม่ใช่ไปสั่ง 
ส่วนใครที่มาขอร้องดีๆ ขอความเห็นใจ จขกท.เค้าก็รับฟัง จัดให้แล้ว ใจดีออกจะตาย
comment170-8:เป็นคนอีสานค่ะ เลยเข้าใจภาษาเหนืออยู่บ้าง เพราะศัพท์คล้ายๆกัน อาจจะมีบางคำที่ไม่รู้ แต่ก็เข้าใจความหมายโดยรวมค่ะ
ชอบภาษาเหนือค่ะ คิดว่าเพราะดี ยิ่งอ่านเรื่องแบบนี้ยิ่งได้อรรถรส คุณมิ้วเขียนได้ดีมาก เห็นภาพ ภาษาก็สละสลวยมาก ไม่มีคำผิดพิมพ์ตกให้รำคาญใจ จะคอยติดตามและเป็นกำลังใจให้นะคะ
comment170-9:ยะหื้อจะอี้ หยังจะบ่นจะอี้จะอั้น.......... 
อยากจะบอกเหมือนกันว่า
บ่าไค่อ่านก่อปิด
ไค่อ่านไค่ฮู้ ก่อถาม
ยากนักก๋า
comment170-10:เรากลับชอบอ่านภาษาเหนือนะ อ่านแล้วรูสึกเหมือนอ่านตัวโน๊ต เดาได้บ้างไม่ได้บ้าง  แต่ไม่เป็นปัญหา เราว่าปัญหาไม่ได้อยู่ที่ตัวผู้เล่า แต่กลับเป็นคนอ่านมีปัญหาแทน ถ้า จขกท เขาอยากจะเล่าแบบไหน ก้อต้องให้เกียรติ เพราะเป็น กท ของเขา ถ้าอ่านไม่เข้าใจ กัอออกไปหากระทู้อื่นอ่าน
comment170-11:น้องเป็นสาวอีสานตอนใต้เว้าลาว เว้าเขมร เว้าส่วย เว้าไทยโคราช
แต่กะอ่านออกอยู่เด้ล่ะ มักภาษาที่เอื้อยเขียน เข้าใจง่าย 
อรรถรส ชวนติดตามค่ะ
comment170-12:ใครอ่านไม่ออกไม่ต้องอ่านครับ แต่ละคนผมว่ามีสมองนะ ว่าควรทำอย่างไรให้แปลออก
comment170-13:เป็นกำลังใจให้ค่ะ เป็นอีกเสียงที่มาบอกว่า เป็นคนกรุงเทพฯ แต่เข้าใจหมดนะ ภาษาอีสาน เหนือ ใต้ เพราะคอยถามๆ เพื่อนๆ ต่างถิ่นอยู่ตลอด การเรียนรู้ภาษาถิ่นทำให้ไปเที่ยวไทยแล้วสนุกดี

น้องบ่มีปัญหากับภาษาสักกำ แต่อู้บ่ได้ เปิ้นว่าสำเนียงเฮาเหมือนลาวอู้กำเมือง
comment170-14:ชอบค่ะ คนอีสานแต่ ก็พอรู้เรื่องเพราะเรียนเหนือ แต่การให้ภาษาถิ่นได้บรรยายกาศ อารมณ์กว่าจริง ใครพยายามไม่ได้ก็ไม่ต้องอ่านค่ะ
comment170-15:เป็นคนลำปางเจ้า อ่านแล้วรู้สึกว่าใช้ภาษาเหนือได้ดีมากๆๆ คำศัพท์เปรียบเปรยต่างๆอ่านแล้วคิดถึงบ้านเกิดเลยค่ะ คนเหนือ คนเฒ่าคนแก่ เค้าจะมีคำพูดเฉพาะเปรียบเทียบนั้นนิ น่ารักมีเอกลักษณ์เฉพาะตัวดี จขกท. เก็บรายละเอียดตรงนี้ได้ดีมากๆเลยค่ะ ชอบๆ
comment171:เคยอ่านหนังสือการ์ตูนขายกัวเราะไม่ก็มหาสนุกนี่แหละ หน้านั้นเป็นการ์ตูนสองหรือสี่ช่อง ล้อเลียนการตกเขียวอ่านแล้วโอเครู้และเข้าใจ ประกอบกับน่าจะเคยเห็นspot ให้หยุดการขายลูกกิน (แต่นานมาก ) คำนี้เกือบลืมไปแล้วแต่ถ้าพูดถึงก็จำได้ว่าคือการขายลูกกินค่ะ
comment172:เคยรู้เรื่องตกเขียวแค่ว่า มันเป็นการขายลูกสาวให้ไปขายตัว 
พอมาอ่านเรื่องราวในกระทู้นี้แล้ว รู้สึกเศร้าใจกับชะตากรรมของเด็กสาวมากค่ะ
เป็นคนภาคกลาง อ่านเข้าใจบ้าง ไม่เข้าใจบ้าง แต่พอเดาเรื่องราวได้ 
ภาษาเหนือบรรยายได้บรรยากาศ เข้ากับอารมณ์มากกว่าจริงๆ ค่ะ
ถือว่าศึกษาภาษาถิ่นไปในตัว ขอบคุณมากๆ นะคะ ที่มาเล่าให้ฟัง
comment173:ปี้มิวเจ้า น้องรออ่านอยู่หนาเจ้า ตี้บ้านน้องเป๋นคนเมือง น้องก็เกิดที่พะเยา แต่ดั๊นนนน มาใหญ่ตี้เมืองนนท์นิ อู้บ่ค่อยจ่างเต้าใด แต่ฟังฮู้อยู่นะ บางกำที่ปี้มิวพิม เปิ้ลก็บ่าฮู้ แต่เปิ้ลพอจะเดาจากฮูปประโยคได้ ยิ่งต้ายๆปี้มิวพิมแปลโตย เปิ้ลก็ได้ฮู้กำเมืองเพิ่ม ปี้มิวเขียนน่าอ่านขนาด เปิ้ลชอบ><
comment174:จริงๆคนส่วนใหญ่ที่อ่าน ต่อให้เข้าใจเนื้อหา
แต่ก็ไม่สามารถเข้าใจวิถีของการเป็นอยู่ของคนท้องถิ่นในยุคสมัยนั้นได้จริงหรอกครับ
เพราะการที่คนเราเติบโตมาต่างกัน ในสภาพแวดล้อมที่ต่างกัน มันคือประสบการณ์ ที่เจอมาต่างกัน

ในสังคมแบบที่ จขกท เล่ามา หากบางช่วงบางตอนเล่าเป็นไทยกลาง
ผมเองยังก็อ่านและเข้าใจ แต่พออ่านเป็นภาษาเหนือจริงๆ ภาพต่างๆนั้นล้วนผุดขึ้นมาในหัวเป็นจินตนาการ
มีคนเคลื่อนไหวจริง มีคนมาพูดตรงหน้าเลยครับ
comment175:ตามอ่านอยู่นะคะ
comment176:รออ่านต่อค่ะ
comment177:รู้สึกรังเกียจพวกนายหน้าจัง จิตใจเค้าทำด้วยอะไร 
หว่านล้อมให้เด็กมาขายตัว ให้พ่อแม่ยอมขายลูกให้
ปัจจุบันก็คงกลายเป็นนายหน้าหลอกคนไปทำงานต่างประเทศแหงๆ
comment178:ภาษาเหนือจขกท.ก็เข้าใจไม่ยากนะคะ อันไหนยากก็แปลให้แล้ว

อ่านแบบเหนือๆนี่มันได้อรรถรสกว่าอ่านภาษากลางนะ

เพราะจขกท.สื่อสารผ่านคำพูดของคน
comment179:
comment180:คำว่า บุญคุณ กตัญญู อยากให้แยกออกจากคำว่าเห็นแก่ตัวจริงๆ อ่านแล้วหดหู่ใจ เคยอ่านเรื่องฟ้ากระจ่างดาวแล้วก็ไปหามาอ่านเพิ่มเติม
[Spoil] คลิกเพื่อดูข้อความที่ซ่อนไว้คนที่ไม่รู้จักคำนี้แวบแรกคืออ่านว่าตกขาว55555
ปล.เคยอ่านมาหลายปีแล้ว ขอบคุณที่ช่วยกู้ความจำเรื่องนี้นะคะ จขกท.
comment181:ตอนแรกกะจะแค่ปัก แต่คิดไปคิดมา เราเองก็เคยศึกษาเรื่องพวกนี้จากบทความ และก็ภาพยนตร์ ก็เลยลองสรุปมาแชร์นะคะ

ตกเขียวยุคสุดท้ายคือช่วงปี 2520 ปลายๆ ตั้งแต่มีข่าวเรื่องของไฟไหม้ซ่องที่ภูเก็ต รวมถึงกระแสรณรงค์เรื่องตกเขียวมาแรงมาก เริ่มมีการทลายซ่องกันอย่างจริงจังทั่วประเทศ จนพวกแม่เล้าแมงดาเริ่มอยู่ไม่ได้ จนในช่วงปี 2530 เศรษฐกิจญี่ปุ่นมาบูมมากในช่วงนั้น กระแสการไปขายเมืองนอกเริ่มมาแทน การตกเขียวในบางหมู่บ้านยังมีอยู่ แต่รอบนี้สัดส่วนของเด็กที่ตกเขียวมาขายเริ่มลดลง แต่เด็กที่สมัครใจมาขายเริ่มเยอะขึ้น คนที่เป็นเอเจนซี่ส่งเด็กขายเมืองนอก ส่วนนึงก็คือแม่เล้าแมงดาที่หนีกระแสตกเขียวมาอยู่เมืองนอก ส่วนนึงก็คือเด็กตกเขียวยุคแรกๆ ที่หมดสัญญากับทางซ่องแล้วผันตัวมาเป็นแม่เล้า กิจการนี้บูมมากในช่วงปี 2530 - 2535 แต่ในช่วงหลังตำรวจเมืองนอกก็ไม่ได้อยู่เฉย เริ่มมีการตรวจสถานบันเทิง ผับไทย ร้านเหล้า ร้านอาหารไทยในเมืองนอก เพราะมีข่าวผู้หญิงไทยถูกหลอกมาขายเมืองนอกเยอะ เด็กที่ถูกส่งไป ถ้าไม่ฆ่าตัวตายก็ติดโรคตาย บ้างก็ไปมีเรื่องกับมาเฟียท้องถิ่น โดนฆ่าตายก็มี ที่กลับมาได้ดิบได้ดีนี่แทบจะนับหัวได้ จนในช่วงปี 2536 - 2538 พวกแม่เล้าแมงดาที่ไปเปิดซ่อง (แล้วเอาร้านอาหาร ผับบาร์ บังหน้า) เริ่มทนความเข้มงวดของตำรวจเมืองนอกไม่ไหว กลับมาเมืองไทย มาเปิดกิจการแบบเดียวกัน นอกจากกรุงเทพแล้ว ก็มีตามหัวเมืองใหญ่ๆ (เชียงใหม่นี่อันดับต้นๆ เลย) ทุกวันนี้ยังเหลือเศษซากอารยธรรมให้เห็นอยู่ค่ะ
comment181-1:มาเปิดกิจการแบบเดียวกัน นี่คือ สถาน อาบ อบ นวด รึเปล่าครับ
comment182:มีข้อความถามอยากทราบความเป็นอยู่และวิถีชีวิตในช่วงนั้น (ช่วง 2520+ ถึง 2530+) ขออนุญาตเขียนในนี้แล้วกันนะคะ จะได้แชร์ให้คนอื่นอ่านด้วยค่ะ

ลองนึกถึงหมู่บ้านชุมชนไกล ๆ นะคะ ถนนคือถนนลูกรัง ดินแดง ในหมู่บ้านอาจจะมีกระบะสักคันต้องเป็นบ้านที่รวยมาก ๆ บ้านไหนที่มีมอเตอร์ไซค์ก็ถือว่ามีฐานะพอควร รองลงมาก็คือจักรยาน แต่ก็เป็นส่วนน้อยเพราะคนหมู่มากก็ยังคงใช้วิธีการเดินอยู่ หมู่บ้านเล็ก ๆ ไม่เกิน 100 หลังคาเรือนแต่ไฟฟ้าไม่ทั่วถึง บ้านไหนมีไฟฟ้า มีทีวีขาวดำ นี่รวยสุด ๆ เวลาจะดูละคร เพื่อนบ้านก็จะมารวมตัวกันดูด้วยกันเพราะบ้านตัวเองไม่มี สุขอนามัยก็ยังไม่ค่อยสะดวก ส้วมซึม นี่ไม่ได้มีทุกบ้านนะคะ บางบ้านยังเป็นส้วมหลุมอยู่เลย น้ำประปาไม่ต้องพูดถึง ไม่มีค่ะ อยากได้น้ำ ตักในบ่อแล้วค่อยรองใส่ตุ่ม เวลาจะซักผ้าก็หอบผ้าไปลำธาร ประหยัดเวลาไม่ต้องตักน้ำในบ่อเอง ส่วนใหญ่คนในหมู่บ้านยังคงพึ่งแสงสว่างจากตะเกียงเจ้าพายุอยู่เลย ส่วนอาหารการกินส่วนมากก็จะเข้าป่าค่ะ หาผักหาของป่ากิน อย่างพวกหน่อไม้ ปูนา ปลาในลำธาร อะไรเทือกนี้ ส่วนหนึ่งก็จะแบ่งไปขายหรือไม่ก็เอามาผ่านกระบวนการถนอมอาหารเพื่อที่จะได้มีราคาสูงขึ้นแล้วค่อยเอาไปขายในตลาด เราอยู่ต่างจังหวัดในช่วงประถมก่อนที่จะย้ายมา กทม เวลาไปโรงเรียนก็จะเดินหรือไม่ก็ขี่จักรยาน จะมีโรงเรียนประจำหมู่บ้านอยู่ริมถนน ห่างออกไปจากหมู่บ้านประมาณ 3-4 กิโลได้มั้ง (ตอนนั้นถือว่าดีนะ เพราะหมู่บ้านอื่นต้องเดินทางไกลกว่าเราอีกเพื่อที่จะมาเรียนที่ รร เนื่องจากไม่มีโรงเรียนประจำหมู่บ้าน) สิ่งที่ดีที่สุดคือน้ำใจคนค่ะ ก็เพราะมันเล็กเนี่ยหละ คนเลยรู้จักกันหมด เวลาเดินไปโรงเรียนถ้าผ่านบ้านไหนแล้วเขาทำอะไรกินหรือมีอะไรก็จะเอามาให้ บอกให้เอาไปกินกับเพื่อนที่โรงเรียน ขนาดผ่านวัดบางทีหลวงพ่อยังเอาของกินมาให้เลย ส่วนใหญ่เป็นพวกขนม 

การศึกษาส่วนใหญ่ก็จะจบแค่ประถม 6 กันค่ะ เพราะว่าถ้าเรียนต่อก็ต้องเข้าเมืองกันระยะทางก็กว่า 50 กิโลฯ และคนที่จะเรียนได้ต้องมีฐานะ มีรถเครื่องหรือไม่ก็มีญาติอยู่ในตัวเมืองถึงจะเรียนได้ อีกอย่างคนในสมัยก่อนยังไม่เห็นความสำคัญกับการศึกษาเท่าไหร่ คิดกันซะว่าเรียนไปทำไม? เรียนแล้วสุดท้ายก็แต่งงานมีครอบครัวอยู่ดี ที่เรียนมาก็ใช้ทำประโยชน์อะไรไม่ได้ สู้ออกมาทำงานหาเงินดีกว่า ไหน ๆ ก็จะมีสามี ทำไมต้องมีสามีจน ๆ เป็นคนในหมู่บ้าน พ่อแม่ก็ต้องลำบากอยู่ดี ไหน ๆ ก็เลี้ยงมาจนป่านนี้ ก็ต้องตอบแทนหาเงินให้พ่อแม่สบายสิ จะได้มีเงินทำบุญเยอะ ๆ มีบ้านหลังใหญ่ไม่น้อยหน้าใคร .... ทำงานหาเงินก่อน มีสามีมีเมื่อไหร่ก็ได้

**เพิ่มเติม**
เราว่ามันยังไม่มีตัวอย่างของคนที่ได้รับการศึกษาสูง ๆ แล้วกลับมาพร้อมความสำเร็จให้เห็นด้วยหละคะ เพราะกว่าจะเรียนจบ ทำงาน เก็บเงิน ล้วนแล้วแต่ใช้เวลา ส่วนมากก็เลือกที่จะใช้ชีวิตอยู่ในเมืองหลวงไม่กลับบ้านอีก แต่ในขณะเดียวกัน ไอ้คนที่กลับมาพร้อมกับเงินเป็นกอบเป็นกำ ก็ไม่จำเป็นต้องเรียนจบสูง บ่อยครั้งที่มีการค่อนแคะกันอีกว่า ลูกเรียนไม่จบแต่มีเงินมาให้มากกว่าคนที่เรียนสูงกว่าอีก ทำให้เป็นแรงผลักดันให้คนอยากมีเพื่อที่จะไม่น้อยหน้ากัน คนที่ทำงานในซ่องที่กลับมาพร้อมเงินจริง ๆ มันเป็นกุศโลบายแฝงของพวกแม่เล้านะ เพราะในคราวหน้าที่พวกเขามาซื้อเด็กก็สามารถยกตัวอย่างบ้านโน้นบ้านนี่ได้ ทำให้พ่อแม่เบาใจไปได้เปราะนึงและง่ายที่จะขายลูกสาวตัวเองให้กับคนเหล่านี้ด้วย
comment182-1:"บ่อยครั้งที่มีการค่อนแคะกันอีกว่า ลูกเรียนไม่จบแต่มีเงินมาให้มากกว่าคนที่เรียนสูงกว่าอีก"

กระแสนี้ไม่ได้หายไปไหนเลยครับ ทุกวันนี้ก็ยังมี แต่เปลี่ยนรูปแบบไปเป็นว่า ดูสตีฟจ็อบส์ บิลล์เกตส์ เจ้าสัวธนินท์ เสี่ยเจริญ ฯลฯ สิ ไม่จบมหา'ลัย แต่รวยเป็นพันล้านหมื่นล้าน

แชร์กันเกลื่อนในอินเตอร์เน็ต แล้วก็มีคนเชื่อด้วยนะ ไปแขวะคนตั้งใจเรียนบ้าง คนที่มีความสุขกับการทำงานเป็นมนุษย์เงินเดือน ว่าเป็นพวกกระจอก คุณไม่อยากรวยหรือ? ไม่อยากให้พ่อแม่สบายตอนแก่หรือ?

อ่อ..ส่วนมากที่แชร์กัน มักจะเป็นเพจชวนขายตรง , ขายหนังสือ How To ไม่ก็ขายคอร์สปลุกพลังแฝงในตัว ราคาก็ไม่ใช่ถูกๆ แต่ก็มีคนยอมจ่าย ( ความชอบของท่านเราไม่ว่า แต่ไม่ต้องไปดูถูกคนอื่นได้ไหม? )

การหาประโยชน์จากจิตใจมนุษย์ด้วยถ้อยคำแบบนี้ ไม่เคยหายไปไหนเลยครับ!!!

เอิกๆ
comment182-2:ต้องใช้คำว่า  อกุศโลบายครับ

กุศโลบาย คือ อุบายที่เป็นกุศล เป็นสิ่งที่ดี 

ไม่งั้นก็ใช้คำว่า อุบาย ไปเฉยๆ นั่นแหละครับ ให้ความหมายในทางที่ไม่ดีอยู่แล้ว  *- *
comment183:รออยู่เน้อจ้าวว จขกท น้องบะใจ้คนเหนือ แต่มาเฮียนตี้เจียงใหม่ สะลิดอู้บะดายย 5555555555  #รออ่านอยู่นะคะ ^^
comment184:หนูสงสัยอย่างหนึ่งค่ะคุณมิ้ว
ถ้าเป็นคนที่ไม่เต็มใจไป เวลากลับมาเยี่ยมบ้าน สามารถเบี้ยวไม่กลับไปทำงานอีกได้หรือเปล่าคะ หรือสาวใดที่กลับมาบ้านแล้วเปลี่ยนใจไม่ลงใต้อีกมีไหมคะ หรือจะมีคนตามมาคุมเหมือนที่หนูเคยอ่านเจอในการ์ตูน(สาวดอกไม้ฯ)สมัยเด็กๆคะ ในเรื่องเวลาสาวๆกลับมาเยี่ยมบ้านจะมีคนของสังกัดตามมาด้วยค่ะ
comment184-1:ขอตอบแทนนะคะ พวกนี้จะใช้วิธีการขู่ค่ะ เช่น พ่อแม่เอาเงินไปแล้ว ลูกมีหน้าทีใช้คืน ไม่งั้นจะเอาตำรวจไปจับ คนสมัยก่อนไม่ค่อยรู้เรื่องกฎหมาย คนเหล่านี้เลยใช้ช่องว่างนี้ค่ะ บางทีก็คนใหญ่คนโตนั่นหละตัวดี เพราะได้เงินจากกลุ่นพวกนี้ด้วย
comment184-2:มีเผาบ้าน ที่ปลูกด้วยเงินจากการขายลูกด้วยนะ    หรือขู่จะเผา   สมัยก่อนพวกนายหน้าทำได้สารพัด  ความเจริญยังเข้าไปไม่ถึงโทรศัพท์ก็ไมมีใช้  ทั้งตำบลมีอยู่เครืองเดียวที่บ้านกำนันหรือบ้านที่รับเป็นผู้ดูแลโทรศัพท์ จะโทรเข้าโทรออก็ลำบาก     ต้องนัดเวลามารับแถมโทรทีรู้หมด ว่าใครโทรหาใครโทรมาจากไหน
comment185:ซาวแทรคแหมกำลอ  รออ่านอยู่เน่อ จะไปสนใจเขานัก  เข้าใจก่อเข้าใจ บ่าเข้าใจก่อแล้วแต่ เฮาก่อทำดีตี้สุดละ ก่อแปล๋ ละลอจะเอาอะหยังแหมนิ  ส่วนตัวเรื่องบางเรื่องมันต้องเล่าด้วยกำเมือง มันถึงจะแน่นจะตึ๊ก คำไทยบางกำมันบ่าใจ้แน่นนน   ผ่อเพลงหั้นลอเพลงอิสานเป่อเรอะเขายังฟัง เป๋นกำลังใจ๋หื้อเน่อ คนเมืองเหมือนกั๋น  บอกเขาไปเลย ไจ้สน
comment186:ติ่งพี่มิ้วววว
comment187:จขกท.เขียนได้ดีมากเลยค่ะ อ่านรู้เรื่องทุกคำเพราะเป็นคนเหนือสุดในสยาม^^ 
*เราขอมาแบ่งปันแก้ไขเรื่องราวเพิ่มเติมจากที่เคยเล่าไว้ เพราะไปถามทั้งแม่ น้าแม่บ้าน และยายมาทั้งหมดเลยค่ะ* 

รุ่นยาย-(อายุประมาณ 80-90) -ตอนนั้นยังไม่มีโรคเอดส์ ยังทำมาหากินจับจองที่ดินกันได้อิสระ อยู่กันตามมีตามเกิด

ตกเขียวรุ่นแม่(อายุประมาณ50-60) - เล่าว่าเพื่อนแม่หลายคนที่ประมาณ 3-4 คน แต่ก่อนบ้านยากจน (ไม่มีบ้าน ไม่มีที่ทำกิน ขออาศัยที่คนอื่นอยู่) ด้วยปัญหาเหล่านี้พ่อแม่จึงจำขายลูกให้ไปใต้ที่กทม. เพื่อเอาเงินมาซื้อที่ทำกิน สร้างบ้านสร้างฐานะ แต่ก็ไม่ได้เป็นดังหวังเสียทุกคน เมื่อโรคเอดส์เริ่มเข้ามา เพื่อนแม่คนแรกติดเชื้อเอดส์กลับมาตายที่บ้าน คนที่สองกลับมาอยู่บ้านเลี้ยงต้อย(เลี้ยงเด็กหนุ่มอายุน้อยกว่า)สุดท้ายเป็นเอดส์ เด็กหนุ่มตายก่อนเสียด้วยซ้ำ คนที่สามเมื่อขายไม่ออกก็กลับมาติดเหล้าเมาไปวันๆทุกวันนี้ก็ยังเห็นเมาตามงานปอยประจำ คนที่สี่มีลูกมีสามีอยู่ก่อนแล้วแต่ก็ไปขายเอาเงินมาใช้จ่ายพอเลิกทำก็ไม่มีเงินกู้หนี้ยืมสินไปทั่ว แม่บอกว่าสมัยก่อนบ้านซอยถัดไปเขามีฐานะมากเพราะส่งลูกไปใต้ ตอนเด็กๆแม่ยังไปแอบเก็บมะม่วงเน่าที่หล่นบนพื้นบ้านเขามากินเลย แต่ดูตอนนี้สิ ซอยนั้นเหมือนกับสลัม ยากจน ต่างจากบ้านเราที่ดีขึ้นกว่าเขามาก

ตกเขียวรุ่นน้าแม่บ้าน(อายุประมาณ40-50) - คุณแม่บ้านเล่าให้ฟัง เป็นเรื่องของน้าบ้านตรงข้ามที่เขามีสามีและมีลูกเป็นคนญี่ปุ่น แต่มีเบื้องลึกเบื้องหลังมากกว่านั้น ด้วยความที่น้าเขาหน้าตาดี แม่ของน้าจึงบังคับให้ไปใต้ ส่งเงินมาให้ที่บ้านใช้สุขสบาย เมื่อน้าเขาหนีกลับมาอยู่ที่บ้าน เป็นยุคญี่ปุ่นรุ่งเรืองพอดี แม่ของเขาก็บังคับให้ไปขายที่ญี่ปุ่นอีก น้าเขาร้องห่มร้องไห้ไม่อยากไป แต่ก็ถูกบังคับจากผู้เป็นแม่ สุดท้ายก็ต้องไปไปเจอกับความทรมาน ผู้ชายมากหน้าหลายตา วิปริต พิศดาร เกินทน จนเจอกับสามีซึ่งเป็นถึงระดับผู้จัดการ มีครอบครัวมีลูกด้วยกัน เหมือนจะสุขสบายแต่ด้วยนิสัยคนไทยที่โอนอ่อนผ่อนปรนไปเสียทุกเรื่อง น้าเขาก็รับกับกฎเกณฑ์วัฒนธรรมของที่นั่นไม่ได้ เขาจึงติดเหล้าติดบุหรี่เพื่อครายเครียด สุดท้ายหอบลูกกลับมาบ้านไม่ยอมกลับไปญี่ปุ่น ให้สามีส่งเงินมาให้ใช้ สร้างบ้านใหญ่โต ทองหยองเต็มตัว มีแต่คนนับหน้าถือตา น่าจะเป็นบ้านหลังแรกเสียด้วยซ้ำติดเคเบิลช่อง UBC ที่เป็นที่นิยมสมัยนั้น เรายังเคยไปขอดูการ์ตูนเลยสมัยเด็กๆ เป็นบ้านที่มีเครื่องใช้ไฟฟ้าโก้หรูมากมาย ซื้อของกินเต็มโต๊ะทุกมื้อ ซื้อผลไม้ทีละเป็นเข่งๆ น้าเขาเคยให้เหตุผลว่าที่ญี่ปุ่นเงินแค่นี้ซื้อมะม่วงได้แค่สองสามลูกบ้านเราซื้อได้เป็นเข่ง ทำบุญทีละสามสี่หมื่น เมื่อมีคนส่งเงินให้ใช้ก็ ฟุ่มเฟือย ไม่ทำมาหากิน เล่นการพนันเป็นอาชีพ รักสบาย จ้างคนทำทุกอย่าง และด้วยความที่เบื่อจากผู้ชาย เข็ดขยาดกับเพศนี้ น้าเขาจึงหันไปชอบเพศเดียวกัน เมื่อสามีรู้ จึงไม่ส่งเงินมาให้ใช้ เงินที่ไม่ถูกต่อยอด ก็ย่อมมีวันหมดไป สุดท้ายต้องขายบ้าน ขายที่ดิน ไปอยู่ห้องแถว ทำมาค้าขายอะไรก็ไม่รอดสักอย่าง ติดเหล้าบุหรี่ หายใจทิ้งไปวันๆ อย่างที่แม่เรากับแม่บ้านพูดไว้ว่า "คนมันเคยๆ เขาจมไม่ลง ไม่ทำมาหากิน กลับไปขายก็ขายไม่ออกแล้วเพราะแก่แล้ว" สุดท้ายบั้นปลายชีวิตของแม่ของคุณน้าคนนั้นเขาก็ไม่มีลูกคนไหนเหลียวแลเลยค่ะ  โทรมาขอเงินแม่เราบ่อยๆ บ้านเราก็ไม่ได้ร่ำรวยอะไรก็ช่วยเขาไม่ได้ และยายคนนั้นเขาก็เป็นมะเร็งแต่ก็ไม่มีลูกพาไปหาหมอเลยค่ะ เศร้าเน๊าะ

น้าแม่บ้านยังเล่าอีกว่า ในหมู่บ้านยังมีแม่เล้าชื่อยายปง(นามสมมติ) สมัยน้าแม่บ้านยังเป็นเด็กเล็ก เขาเคยหลอกเอาน้าแม่บ้านไปใต้ แต่เขาแค่หลอกเอาเงินมาจากผู้ชายและก็พาน้าแม่บ้านกลับมาด้วย คุณยายปงเป็นนายหน้าพาเด็กสาวในหมู่บ้านไปขาย จนร่ำรวยซื้อที่ซื้อบ้านอยู่ แต่สุดท้ายบั้นปลายชีวิต กลับล้มป่วย ตัดขาสองข้างจากโรคเบาหวาน ไปไหนต้องไถตัวเองไปกลับกระดานติดล้อ สามีก็ตายจาก สุดท้ายก็ตายตกตามกันไป
ในทางกลับกันบ้านที่ยอมจน อดทนทำงาน ไม่ส่งลูกไปขายกลับได้เห็นลูกเห็นหลานมีครอบครัว อยู่สุขสบายมากขึ้นถึงแม้จะไม่รวดเร็วก็ตาม...

บางคนอาจนึกไม่ออกว่ามันจนได้ขนาดไหนนะ?! ถึงกับต้องขายลูกกิน!?! ยายเราเล่าให้ฟังว่า-สมัยก่อนมันลำบากกันจริงๆ โชคดีที่ยายกับตาเราขายที่จากต่างจังหวัดมาซื้อที่ที่เชียงรายอยู่ ตอนนั้นที่ดิน แปลงละแค่ 300 บาท แต่ยายกับตายังต้องผ่อนเสียด้วยซ้ำ บางคนไม่มีที่ทำกิน บ้านก็ไม่มีอยู่ ไปขออาศัยที่ชาวบ้านอยู่หากิน ครอบครัวตายายเรามีลูกหลายคน ก็ส่งเรียนไม่ไหว อาหารการกินก็มีไม่มากนัก นึ่งข้าวเหนียวห่อใบตองและออกไปหาปลาที่ลำเหมืองกันทั้งบ้าน เย็นแล้วยังหาปลาไม่ได้ ลูกๆก็ร้องไห้จ้า เพราะหิวข้าว พ่อแม่ได้แต่บอกว่าอดทนนะลูก วันนั้นทั้งวันหากไม่ได้ปลา ก็ได้กินแต่ข้าวเหนียวนึ่งอย่างเดียวทั้งบ้าน-

ขอโทษที่เล่าซะยาวเลยนะคะ แต่อยากมาแบ่งปันจริงๆค่ะ
comment187-1:โหวตให้เลยค่ะ ตอนอ่านที่โพสรอบแรกก็พอเข้าใจ แต่เล่าใหม่รอบนี้เห็นภาพเป็นฉากๆ เลยค่ะ
comment188:รอติดตามค่ะ เป็นกำลังใจให้นะคะ
comment188-1:แปะตรงนี้ได้มั๊ยคะ 

วันนี้งานเยอะ อ่านไม่ได้ แปะไว้อ่านตอนว่าง T_T
comment189:อยากทราบว่าพ่อแม่ที่ขายลูกสาวไปในสมัยก่อนเนี่ย ปัจจุบันเค้าเป็นยังไงอ่ะคะ ติดหรูมั้ย หรือแย่ลงกว่าเดิม อับอายมั้ย รู้สึกผิดมั้ย บลาๆๆ

แต่ถ้าคุณมิ้วจะเขียนถึงอยู่แล้วหนูก็รออ่านได้นะคะ อิอิ

ป.ล.เรื่องภาษาหนูคนภาคตะวันออกค่ะ แต่อ่านแล้วเข้าใจ 80% ที่เหลือจับใจความเอา รู้สึกสนุกได้อรรถรส เหมือนเห็นฉากจากภาพยนตร์ในจินตนาการเลยค่ะ ^^
comment189-1:อยากรู้เรื่องนี้เป็นที่สุดเช่นกัน
comment189-2:ส่วนใหญ่หลายๆรายๆก็เสียชีวิตไปแล้วนะคะ หรือถ้ายังอยู่ก็แก่มากแล้วก็ยังใช้ชีวิตบ้านนอก เดิมๆต่อไป มีข้าวกินมีบ้านอยู่  อยู่ไปวันๆ ไม่มีใครกล่าวถึงเรื่องในอดีตอีก  อาจจะเสียใจแต่ก็ไม่ได้พูดอะไร
comment189-3:คนในหมู่บ้านเราที่จำได้เสียชีวิตเพราะโรคเอดส์ไปหลายคน. พ่อแม่เขาก็ใช้ชีวิตปกติบางคนก็บอกเป็นเวรกรรมของเขาที่มาตายเร็ว
  ลูกพี่ลูกน้องเราที่เคยไปใต้ก็กลับมามีครอบครัวปกติปลูกข้าวปลูกผักรับจ้างมีสามมีมีลูกอยู่แบบคนบ้านนอกต่อไปก็ทำนาจากที่เคยหาเงิน มาซื้อนั่นแหละค่ะ

คนข้างบ้านที่เคยไปสร้างบ้านใหญ่โตมากผันตัวมาเป็นเล้าเอง.  ปัจจุบันเขาก็เลิกกิจการเล้าไปแล้วเท่าที่เราเห็นเขาทำเล้าเองไม่รุ่ง. ทุกวันนี้รู้สึกจะหาเช้ากินค่ะ. ส่วนบ้านหลังโตก็ทิ้งแม่เฒ่าเฝ้าอย่างเหงาๆพร้อมกับความทรุดโทรมตามเวลา

ส่วนเรื่องอับอายมั้ยรู้สึกผิดมั้ยเราไม่เห็นเค้ามีทีท่าเลยนะคะ. มันคงเป็นค่านิยม. เขาคงไม่คิดอะไร
comment190:นี่คือพยายามเขียนอยู่นานมากเลย กลัวจะเสียบรรยากาศ

จริงค่ะที่ว่า พันทิปเป็นพื่นที่สาธารณะ เป็นพื่นที่กลาง
แต่ไม่ใช่พื่นที่ภาคกลาง ไม่ได้จำกัดว่าต้องใช้แต่ "ภาษากลาง" นี่คะ

ในเมื่อเรื่องราวเกิดในบ้านนอกภาคเหนือ การสื่อด้วยภาษาท้องถิ่นภาคเหนือมันก็เป็นไปตามบริบทอันควร

สำหรับคนที่อ่านไม่รู้เรื่องนี่ไม่แปลกค่ะ ไม่ผิด หลักสูตรการศึกษาขั้นพื้นฐานไม่มีคำเมือง
เราก็ไม่เป็นคำเมือง แต่เราก็พยายามเรียนรู้ได้นี่คะ
เราอ่านรอบแรกเหวอๆ พอได้บ้าง ใช้บริบทช่วยเอาก็จับใจความได้ แล้วก็พยายามอ่านรอบ 2 + กูเกิ้ลบางคำ
แค่นี้ก็เข้าใจได้หมดอะ
คำเมืองก็ภาษาไทย ไม่ได้จะยากเหมือนเป็นคนละภาษาไปเลยซะหน่อย

มองว่าเป็นโอกาสที่จะได้เรียนรู้สิ่งใหม่ ไม่ใช่อุปสรรค หรืออะไรที่ทำให้ลำบาก
ถ้าเจออะไรที่ไม่รู้ แล้วไม่พอใจหงุดหงิดปิดประตู ไม่ลองพยายามดู ก็เสียโอกาสที่จะรู้อะไรเยอะขึ้นนะคะ
พาลเสียสุขภาพจิตด้วยอีกต่างหาก

อีกอย่าง ถ้าคิดดูดีๆ การพยายามอ่านเองให้รู้เรื่อง ปรับที่ตัวเอง มันน่าจะทำได้ง่ายกว่ากันเยอะ เมื่อเทียบกับการพยายามให้ผู้เขียน ซึ่งเป็นคนอื่น ไปแปล ไปเรียบเรียงเขียนมาใหม่ด้วยนะคะ 

เราว่า ที่คุณมิ้วเขียน มันไม่ได้เป็น "แบบฝึกหัดเรียนรู้ภาษาเหนือ" ที่ยากจนเกินไป และเนื้อหามีคุณค่าควรค่าแก่การพยายามค่ะ

ภาษาถิ่นไม่ควรถูก ต้องห้าม หรือ จำกัดพื้นที่ ไม่ว่าจะพูดหรือเขียน

~ ที่นี่ไม่มีจิ๋นซีซะหน่อย ~
comment190-1:คงต้องใช้เวลาพอสมควรละครับ 

อย่างที่บอกว่าวัฒนธรรมไทยเดียวที่เป็นมรดกจากจอมพล ป. และถูกใช้ต่อๆ มา ในยุครัฐบาลทหารและกึ่งทหาร แม้จะ Soft ลงไปเรื่อยๆ ตามยุคสมัย ทำให้ภาษาถิ่นถึงจะไม่ถูกห้ามแบบนโยบายจิ่นซี แต่ที่ผ่านมาก็ไม่ได้มีการยกระดับให้มีคุณค่ามีศักดิ์ศรีเท่าภาษาไทยกลาง เพราะถ้าจะหางานทำในตำแหน่งสูงๆ หรือเป็นข้าราชการ คุณต้องใช้ภาษาไทยกลางได้ชัด 

( อย่าว่าแต่ภาษาถิ่นเลยครับ ใครใช้ภาษาอังกฤษออกสำเนียงถูก พี่ไทยด้วยกันนี่แหละแขวะว่าดัดจริต ไม่ใช่ภาษาพ่อภาษาแม่สักหน่อย -------> นี่ก็เป็นมรดกจากนโยบายไทยเดียวเหมือนกัน ) 

ภาษาถิ่นทั้งหลายถูกยกระดับให้เท่าเทียมภาษาไทยกลาง ก็เป็นเพราะรัฐธรรมนูญ 2540 ที่หลายคนบอกว่าเป็น รธน. ประชาธิปไตยเต็มใบนี่แหละ ฉบับแรกที่พูดถึงสิทธิเสรีภาพ ศักดิ์ศรีความเป็นมนุษย์ รวมถึงอัตลักษณ์ของท้องถิ่นไว้ชัดเจนมาก หลังๆ มานี้ ก็เลยเกิดกระแสนำภาษาท้องถิ่นมาสอนในโรงเรียนควบคู่กับภาษาไทยกลาง พร้อมๆ กับการนำเอาสำเนียงท้องถิ่นมาเป็นจุดขายทางเศรษฐกิจ เช่น ดาราหรือนางงามหน้าใหม่ๆ เดี๋ยวนี้เวลาไปออกรายการทอล์คโชว์ มักจะถูกขอให้พูดภาษาบ้านเกิด เพราะมีความหมายว่าคุณรักบ้านเกิด ไม่ลืมกำพืดตนเอง ภาษาถิ่นเลยไม่ใช่เรื่องเฉิ่มเชยอีกต่อไป

แต่ทีนี้ที่มันมีปัญหาคนอ่านไม่เข้าใจแล้วมาบ่น ตรงนี้ก็เป็นเพราะนิสัยเสียคนไทยครับ "คนไทยไม่ชอบการเปลี่ยนแปลง ชอบความเคยชินกับสิ่งเดิมๆ" ( ผมก็เป็นนะในบางเรื่อง ) พอเจออะไรใหม่ๆ บ่นไว้ก่อน ส่ายหัวไว้ก่อน มันก็เลยเป็นที่มาว่าทำไมบางคนถึงได้ใช้ถ้อยคำแรงๆ กับ จขกท. นั่นแหละ

http://www.pattanakit.net/index.php?lay=show&ac=article&Ntype=53  มีคนเขียนเรื่องข้อเสียคนไทยไว้ตามนี้ครับ
comment190-2:คนเรามีสองแบบครับ

มองเห็นโอกาส มองอะไรก็เป็นไปในทางที่ดี ทางที่เพิ่มเสมอ

กับอีกประเภท มองเห็นปัญหา มองอะไรก็ปัญหา แย่ไปหมด ลดไปหมด ลบไปหมด

สิ่งเหล่านี้เรียกทัศนคติครับ มันส่งผลต่อชีวิตปกติของเขาเอง ไม่ว่าจะคนแบบแรกหรือแบบหลัง ลองไปดูชีวิตด้านอื่นของเขาเถอะครับ ผมว่าไม่ต่างกัน ไม่ว่าจะเรื่องงานหรือเรื่องอะไรก็ตาม ถ้าเปลี่ยนได้ควรเปลี่ยนจริง ๆ แล้วอะไร ๆ ในชีวิตจะดีขึ้น
comment190-3:เราว่าคุณโทนี่เลิกอ้างจอมพลป.เถอะค่ะ 5555555 อย่างที่เราบอก มันไม่มีผลขนาดนั้นหรอก

--------- (ยกมา)

เราเข้าใจทั้งสองทางนะคะ
มันมีจริงๆช่วงเวลาที่ความเป็นกรุงเทพถูกยกให้เป้นค่านิยมว่า หรูหรา ชั้นสูง ต้องกรุงเทพถึงจะดี
พูดต้องพูดกลาง ถ้าพูดถิ่นถือว่าชั้นต่ำ ไม่มีระดับ น่าดูถูก
มีช่วงเวลาแบบนั้นค่ะ

เพียงแต่......คนถิ่นเขาไม่รู้ด้วยหรอกค่ะ ไม่มีโทรทัศน์จะมาล้างสมอง วิทยุก็วิทยุชุมชน
วิธีที่ว่ามันก็ได้ผลกับคนกรุงเทพและชนชั้นกลางบางกลุ่มเท่านั้นน่ะค่ะ
ภาษาถิ่นไม่เคยหายไปไหนหรอก บางพื้นที่ภาษากลางไม่เคยเข้าถึงด้วยซ้ำจนเมื่อเร็วๆนี้ที่การสื่อสารไวขึ้น
ทุกวันนี้ครูที่สอนเด็กเป็นภาษาถิ่นมีเยอะแยะค่ะ เพราะสอนเป็นภาษากลางเด็กไม่รู้เรื่อง 

----------

จะมีผลก็แค่ คนพูดถิ่นโดนคนกรุงเทพดูถูก แค่นั้นแหละ
comment190-4:คุณโทนี่ต้องการอะไรจากกระทู้นี้คะ--
#ทีมเบ๊ะปากมองบน
comment191:เข้ามาให้กำลังใจคะ รอนะคะ คนที่มีปัญหาเรื่องภาษาอ่านไม่รู้เรื่อง ไม่ต้องอ่านคะ กระทู้ของคุณมิ้ว จะใช้ภาษาอะไรก็ได้ตามที่เธอพอใจ
อ่านไม่ได้ อ่านไม่เข้าใจ ไปกระทู้อื่นคะ เห็นแล้งเพลีย การได้อ่านภาษาท้องถิ่น มันได้อรรถรสจริงๆ คะ รอคุณมิ้วคะ
comment192:"เปิดใจให้กว้างเราจะได้เป็นสุข 
ใจมีแต่ทุกข์เป็นใจคับใจแคบ ..."

อยากให้ลองเปิดรับภาษาสักนิดนึงค่ะ
อะไรที่ไม่เข้าใจก็ถามได้ เราว่า จขกท. เขาก็เขียนเข้าใจง่ายอยู่นะคะ หากลองอ่านลองพูดตามดูมันก็ไม่ต่างจากภาษาไทยเลยค่ะ 

ถ้าเขาไม่เขียนภาษาถิ่น เรื่องราวมันก็คงต่างไปอีกแบบหนึ่ง การเขียนแบบนี้ทำให้เราจินตนาการภาพและเหมือนอยู่ในเหตุการณ์นั้นจริงๆ ชื่นชม จขกท. ที่เขียนเล่าเรื่องราวเก่งมากเลยค่ะ 

ในยุคนั้นไม่จนคงไม่เข้าใจจริงๆ สมัยนั้นการศึกษายังไม่ค่อยแพร่หลาย บางคนจบออกมาแค่ป.6 นั้นคือเรื่องปกติในยุคนั้นบางคนก็ไม่ได้เรียนด้วยซ้ำเพราะผู้ปกครองไม่มีเงินที่จะส่งเสียลูกตนเองเรียน เด็กผู้ชายจบป.6มาอาจจะหางานทำ หรือเด็กผู้หญิงก็อาจจะถูกส่งไปขายตัว

เพื่อทดแทนบุญคุณ และเพื่อให้พ่อแม่ได้สบาย
และยิ่งเป็นคนในหมู่บ้านยิ่งน่าเชื่อถือและเขาก็เชื่อว่าลูกเขาจะสบายและรวมถึงตัวเขาที่จะได้มีเงินมีทองมีบ้านหลังใหญ่ มีรถมอเตอร์ไซด์ขี่ มีที่มีนาเป็นหลายสิบไร่ เป็นที่นับหน้าถือตาของคนในหมู่บ้าน แต่ความจริงมันก็ไม่เหมือนดั่งที่คิด มีความสุขเเค่เพียงเสี้ยวหนึ่งของชีวิต และลูกสาวตนเองยังต้องมาเสียชีวิตเพราะโรคร้ายก่อนสุขสบาย แถมยังมีหนี้สินค้างจ่ายอีกมากมาย สุดท้ายไม่ได้อะไรเลย
comment193:ไผบ่าจ้างบ่าฮู้ แต่ผมจ้าง (ใช้ถูกเปล่าไม่รู้)
เป็นคนอิสานที่หลงรักกำเมืองครับ ผมรู้จักตกเขียวเพราะมีเพื่อนเป็นคนเหนือได้ทุนให้มาเรียน
เพื่อนบอกทุนกันตกเขียว (ผิดพลาดขออภัยเพราะจำชื่อทุนไม่ได้) 
ขอบคุณสำหรับข้อมูลเชิงลึกครับ
comment194:อ่านแล้วสะท้อนใจ คิดว่าคนเป็นพ่อแม่ทำยังงั้นกับลูกตัวเองได้ยังไงน้อ


ส่วนเรื่องภาษาถิ่นเราโอเคค่ะ  อ่านแล้วพอเข้าใจได้บ้าง  ให้กำลังใจจขกท.ค่ะ
comment195:ปัก
ชอบนะครับภาษาท้องถิ่น เป็นคนภาคกลางเคยไปเรียนที่ภาคใต้แต่ฟังและพอเข้าใจภาษาถิ่นได้ทุกภาค อาจมีบางคำที่ยากเพราะเป็นภาษาท้องถิ่นดั้งเดิมแต่ก็ไม่ยากเกินจะเข้าใจได้ บางเรื่องภาษาถิ่นมันได้อารมณ์ถึงความรู้สึกมากกว่า คิดว่าหลายๆคนคงเคยดูละครไทยหลายๆเรื่องที่บทอยู่พื้นที่ภาคเหนือ อีสาน ใต้ แต่ทุกคนดันพูดกลางกันหมดมันใช่เหรอครับ ตลกอ่ะ
รออ่านตอนต่อไปอยู่นะครับ
comment196:เข้ามาให้กำลังใจเจ้าของกระทู้ค่ะ

เปิดใจเรื่องภาษาสักนิด ความแตกต่างของภาษาถิ่นมันไม่ยากเกินจะเข้าใจไม่ว่าภาคใหนก็คนไทยเหมือนกัน  ส่วนตัวเป็นคนเหนือโดยกำเนิด มาเรียนและทำงานอยู่ภาคใต้ เพื่อนร่วมงานมีทั้ง อีสาน กลาง ใต้ ทุกวันนี้พูดสำเนียงใหนมาอิชั้นแปลได้หม๊ด.... อยากให้มาอยู่ในบรรยากาศแบบนี้ คนใต้พูดสำเนียงใต้ คุยกับคนอีสานที่พูดสำเนียงอีสาน ข้าเจ้าคนเหนือนั่งฟังไปยิ้มไป แปลได้ทุ๊กคำ

ขอบคุณ "เจ้าของกระทู้" ที่เสียสละเวลาอันมีค่าเขียนบันทึกไว้เป็นข้อคิดแก่สังคม
ขอบคุณ "คุณแม่เจ้าของกระทู้" แหล่งข้อมูลสำคัญของบันทึกช่วงเวลาแห่งประวัติศาสตร์
comment197:ไม่เคยได้ยินเหมือนกันคะ  > < สลด
comment198:ผมว่า จขกท. พิมพ์ภาษาท้องถิ่น ไม่ต้องมีซับให้หรอกครับ พอเห็นซับในวงเล็บผมอ่านแล้วมันรู้สึกขัดๆไม่ได้อรรถรสเลย สู้อ่านแบบไม่มีซับดีกว่า ได้อรรถรสกว่าเยอะเลย ไม่ต้องไปสนใจเสียงนกเสียงกา ผมไม่ใช่คนเหนือ อ่านภาษาเหนือแล้วไม่เข้าใจ ก็พยายามนั่งแปล จับใจความเอาเองว่าความหมายมันประมาณนี้ ส่วนไอพวกที่มันเรียกร้องหาซับ มันคือพวกขี้เกียจอยากอ่านอย่างเดียว แต่ไม่อยากใช้สมองในการเรียนรู้ที่จะแปลภาษาอื่น เชื่อผมเถอะครับ พิมพ์แบบเดิม ภาษาพื้นเมือง ตัดซับออก ใครแปลไม่ออก ก็ปล่อยมันง้าวของมันไปเถอะครับ
comment199:ระหว่างรอ ขอเล่าชีวิตหลังไปใต้กลับมา ของพี่สาวหมู่บ้านเดียวกับเรานะคะ

ที่เรารู้หมู่บ้านมีสาวไปใต้ไม่ถึง 10 คน ตอนนั้นเราเด็กมาก ๆ ประมาณประถมได้ เราเกิดปี 2525 คนหมู่บ้านเราเค้าไม่ค่อยนิยมส่งลูกไปใต้กันเท่าไหร่ (เราอยู่หมู่บ้านเล็ก ๆ ใน อำเภอที่ห่างจากตัวเมืองเกือบร้อยกิโล) 
คนที่ไปกลับมาก็มีเงินมีทอง สร้างบ้านใหญ่โตจริงค่ะ
แต่ชีวิตหลังจากนั้น...

คนแรก มีชีวิตอยู่ค่ะ ไม่ติดโรค เพราะเลิกทำช่วงก่อนที่โรคจงเอดส์จะระบาดพอดี ตอนนี้คงอายุสี่สิบค่อนห้าสิบแล้วค่ะ คนนี้เราไม่แนใจว่ามีสามีมั้ย

คนที่สอง เป็นน้องของคนแรกก็เลิกทำก่อนโรคเอดส์ระบาด ก็ไม่ติดโรค มีสามีคนต่างอำเภอ สามีมีลูกติดมาด้วย พี่เค้าไม่มีลูกค่ะ เค้าบอกกินยาคุมเยอะ เดือนนึงสองแผง ( ไม่รู้กินยังไง) เค้าเลยไม่มีลูก มดลูกพังไปแล้ว อันนี้เราก็ไใรู้สาเหตุคืออะไรกันแน่นะคะ เค้าบอกมาแบบนี้ พี่คนที่สองก็มีครอบครัวอยู่กับสามีและลูกติดสามีมาหลายปี จากนั้น สามีมีเมียน้อยก็เลิกกับแกไป สามีมีลูกกับเมียน้อยค่ะ แกก็เลี้ยงและส่งเสียลูกติดสามีต่อ ลูกติดสามีเป็นสาวสอง แต่ก็รักแม่เลี้ยงเหมือนแม่แท้ ๆ ตอนนี้แกก็มีความสุขตามประสา ลูกเลี้ยงแกเรียนจบมีงานทำ ก็ดูแลแกต่อไป

คนที่สาม คนนี้อ่อนกว่าคนที่สองหลายปีน่าจะสิบกว่าปีได้ คนนี้ไปแล้วโชคร้ายติดโรคกลับมา แต่แกไม่รู้ค่ะ ตอนนั้นเรืองโรคเอดส์ยังไม่แพร่หลาย แกก็มีสามี มีลูกสาวคนนึง ตอนแกคลอด แกก็เสียค่ะ ก็รู้ว้าแกเป็นเอดส์ตอนท้อง วันเผาแก จำได้เลย กลัวกันทั้งหมู่บ้าน บ้านเราเขาเชื่อคนคลอดลูกตายจะเฮี้ยนค่ะ ตอนนี้น้องสาวพี่เค้าเลี้ยงดูส่งเสียลูกสาวให้ค่ะ ลูกสาวเค้าเรียนเก่ง และโชคดีที่ไม่ติดโรคจากแม่ ตอนนี้น่าจะเรียนจบแล้วมั้งคะ ไม่ได้เจอนานแล้ว

คนที่สี่ คนนี้ก็ติดโรคเช่นกัน พี่คนนี้เป็นพี่สาวที่เรารัก พี่เค้านิสัยดีมาก ใจดี พูดเพราะ ขี้เกรงใจ ตามแบบฉบับคนเหนือแท้ ๆ เลยค่ะ พี่เค้าสนิทกับแม่เรา ไปไหนมาไหนกับแม่เราบ่อย พี่เค้ามีสามีนะคะ สามีแกดีมาก ดูแลแกดี ตอนแกทรุดหนัก ๆ สามีคนเดียวที่อาบน้ำเช็ดอึฉี่ ซึ่งพ่อแม่พี่น้อง ไม่มีใครดูแกเลยค่ะ ทั้ง ๆ ที่บ้านที่อยู่กันนี่ก็เงินจากพี่เค้าทั้งนั้น ตอนป่วยแรก ๆ ก็ไม่พาไปหาหมอ รอจนผอมเหลือกระดูกถึงพาไป ตอนนั้นเรามาเรียน กทม เรากลับบ้านไปเจอแกอาการหนักแล้ว เราถึงได้ถามถึงการไปหาหมอ นั่นแหละเค้าถึงพาไป แต่ก็สายไปละ ไม่นานพี่เค้าก็จากไป คิดถึงมากค่ะ พี่คำ
ใคร ๆ ก็รักแกค่ะ เพื่อน ๆ แกเล่าให้ฟัง แกน่าสงสารมาก ตอนแกไปใต้แล้วกลับมาเยี่ยมบ้านแรก ๆ แกไม่กล้าขึ้นบ้านใครเลยค่ะ แกยืนอยู่ตรงหัวกระไดบ้าน แกจะถามก่อน รังเกียจคนแบบแกมั้ย โถ ๆ คนทั้งหมู่บ้านแทบอุ้มแกขึ้นบ้านละ สงสาร แกไม่มีลูกค่ะ ส่วนสามีแก พอแกเสีย พี่เค้าก็กลับบ้านเกิดเค้า แล้วก็เสียในที่สุด

คนที่ห้า คนนี้เราสนิท เด็ก ๆ เราโตมาด้วยกัน จำได้เลยแกเรียนจบ ป 6 แล้ว ได้ปีหรือสองปีนี่แหละ ตอนนั้นเราอยู ป3 พ่อแม่แกส่งไป ตอนนั้นครูประจำชั้นเราโกรธมาก ครูไปห้ามแล้ว พ่อแม่ก็ไม่ฟัง พ่อเราก็ห้าม แต่พี่เค้าก็ยังถูกส่งไป พี่เค้าน่าสงสารค่ะ ก็มีสามีที่รักเค้ามาก ไม่มีลูกเช่นกัน พ่อแม่ไม่ใยดีเลยค่ะ ป่วยก็ไม่สนใจ จนแกตายจากไป สามีแกไม่รูเป็นยังไงมั่ง

คนสุดท้าย กลับมาทำไร่ทำนามีครอบครัว คนนี้เป็นน้องของคนที่ 3 และเป็นญาติกับคนที่สี่ที่ห้าด้วยค่ะ คนนี้โชคดี ไม่ติดโรค มีสามี ก็ใช้ชีวิตชาวไร่ชาวนาตามอัตภาพ ไม่แน่ใจแกมีลูกยัง เราไม่ค่อยได้กลับบ้าน เลยไม่เจอแก ล่าสุดก็เห็นแกแข็งแรงดี ทำงานเหมือนคนทั่วไปค่ะ

น่าสงสารค่ะ แม้ในหมู่บ้านเราจะมีสาวไปใต้แค่ไม่กี่คน แต่ชีวิตกลับมา ก็น่าสงสารมาก ดีใจ ที่เกิดมายุคนี้ ไม่เห็นแบบนี้อีกแล้ว
comment199-1:คนแรก คนที่สอง คนสุดท้าย รอด ถือว่าโชคดีมากๆ แล้วค่ะ บางหมู่บ้าน ส่งไปทั้งหมู่บ้าน ตายหมดทั้งหมู่บ้าน
comment199-2:ประเด็นนี้พี่ลืมได้ไง

ผลผลิตของแม่ติดเอดส์จากการค้าประเวณี

แต่...ถ้าเขียนคงเครียดมากกกก เพราะแค่คิดก็หดหู่จะแย่แล้ว เฮ้อออออ
comment199-3:ใช่ค่ะ น่าสงสาร เด็กน้อย กำพร้าทั้งพ่อและแม่ มียายมีน้าคอยดูแล แต่ก็ไม่เหมือนพ่อแม่แท้ ๆ
comment200:บอกตามตรงว่า เราอ่านไม่ค่อยรู้เรื่องหรอกค่ะ ในส่วนที่เป็นภาษาเหนือนะ

แต่เราก็พอเห็นภาพอยู่ ประโยคไหนไม่เข้าใจก็ทวนสัก 2-3 รอบ 
ประโยคไหนที่ไม่รู้เรื่องจริงๆ ก็ข้ามไปก่อน ความอยากอ่านเนื้อหาหลักมีมากกว่าค่ะ
ตอนแรกอยากจะขอซับไตเติ้ลอยู่เหมือนกัน แต่เราคิดว่าเราเข้าใจเนื้อหาพอสมควรแล้ว ไม่รบกวนจขกท.จะดีกว่า

เนื้อหาหลังๆ มีซับให้ด้วย ขอบคุณมากค่ะ เข้าใจได้มากขึ้นเยอะจริงๆ
comment201:เกิดไม่ทันยุคตกเขียว แต่อดสงสัยไม่ได้ พ่อแม่ยุคถัดมา มักจะเลี้ยงลูกไม่ให้โตเป็นสาว แล้วก็หวงลูกสาวมากจนเกินพอดี มันจะมีอิทธิพลมาจากเรื่องนี้บ้างไหม

ยุคเรามันเลยกลับกัน พ่อแม่หวงมากกกกกก ไม่ยอมให้แต่งหน้าทาแป้ง บอกสลิดบ่าดี ไปไหนกลับค่ำมืดก็หาว่าไปหาป้อจาย บางบ้านไม่ยอมให้ลูกไปไหนมาไหนเอง บางคนติดมหาลัยไกลบ้านพ่อแม่ยังไม่ให้ไปเลย จะไปไหนจะได้ไปรับไปส่งได้ จนจบปีสี่โน่นแหละ ที่พูดนี่ไม่ใช่ลูกคุณหนูผู้ดีมีตังค์ด้วย ชนชั้นกลางธรรมดาๆ แต่หวงลูกมากกกกกก แต่ตัวเด็กเองดันเดินเข้าไปทางนี้เองด้วยความสมัครใจ จนพ่อแม่ปลงไปเอง ได้แต่บ่นว่า รุ่นเค้าอยากเรียนโดนบังคับไปขายตัว รุ่นนี้บังคับให้เรียนไม่เรียนเต็มใจไปขายตัว

แต่ก็น่าดีใจอย่างนึง ที่สมัยเรา แถวนี้เปลี่ยนไปเยอะเรื่องการศึกษา พ่อแม่ให้ความสำคัญกับการศึกษาลูกสุดกำลัง โรงเรียนเอกชนเลยบูมเอ๊าบูมเอา ถามว่าพ่อแม่ที่ส่งลูกไปเรียนรวยหรอ ไม่รวยหรอก หาเช้ากินค่ำนี่แหละ แต่งกกับทุกอย่างมาจ่ายค่าเทอม ของเล่นดีๆ ไม่มีกับเค้า ไปกินอะไรแพงๆ ไปห้างไม่ไปหรอก เปลือง แต่การศึกษานี่เท่าไรเท่ากัน อยากให้ลูกได้เข้าโรงเรียนดีๆ มหาลัยดีๆ กวดวิชาแพงแสนแพง พ่อแม่จ่ายได้เสมอ ไม่มี มีไม่พอก็ต้องหา เดินทางไกลๆเป็นชั่วโมง ก็ยอมให้ลูกไปเรียนกัน ไม่ได้คิดอะไรมากไปกว่า อยากให้มันเจอสังคมดีๆ มีเพื่อนดีๆ

บ่นอะไรก็ไม่รู้ระหว่างรอคุณมิ้ว
comment201-1:ซึ่งบางครั้ง ลูกมันก็ไม่ได้ต้องการนะ การศึกษาดีๆ เพราะบางครั้ง เค้าก็รู้สึกว่าไม่จำเป็นต้องไปแข่งขันอะไรกับใคร อยากเรียนที่ชอบ ที่ถนัด แต่กลับกลายเป็นว่าพ่อแม่ปิดกั้นทุกสิ่งทุกอย่าง แล้วให้เดินตามความฝันของตัวเองล้วนๆ แล้วก็เป็นกันหลายครอบครัวด้วย ทุกวันนี้เด็กหลายๆ คน เริ่มตั้งคำถามกับตัวเองแล้วว่า จะเรียนไปเพื่ออะไร เรียนไปเพื่อใคร เพื่อพ่อแม่หรือเพื่อตัวเอง....
comment202:555 แทนที่จะได้อ่านกระทู้ดี ๆ ไหลลื่น 

ดันต้องมาสะดุดกับดราม่าภาษา 

เฮ้อ ...
comment202-1:ฝ่ายหนี่งอ่านภาษาเหนือไม่รู้เรื่อง ถ้าทักท้วงดีๆ ใช้คำสุภาพหน่อยก็ไม่มีอะไร แต่มีพวกออกแนวด่าแนวใช้คำแรงๆ ส่วนอีกฝ่ายอ่านออกอ่านรู้เรื่อง เริ่มทำตัวอวย จขกท. สุดลิ่ม เหมารวมว่าใครทักท้วง จขกท. เรื่องภาษาคือพวกใจแคบหมด 

ถ้าไม่แขวะไม่ด่าไม่เสียดสี ดราม่าก็คงไม่เกิดอะครับ 

แต่เผอิญพฤติกรรมการใช้ Internet ของบ้านเราก็ตามนั้นแหละ ต้องโชว์พาวไว้ก่อน ถึงได้มีดราม่ารายวัน ไม่ว่าจะ Topic อะไรก็ตาม
comment202-2:เข้ามาเห็นด้วยค่ะ
comment202-3:จริงค่ะ มีแต่คอมเม้นท์เรื่องภาษา =_=

คนที่อ่านไม่รู้เรื่องแล้วด่ามันก็แย่น่ะค่ะ ทำไมไม่ถาม ถ้าไม่รู้คำไหน คนที่เขาถามดีๆก็มี ก็ไม่มีปัญหากัน
บ่นใส่จขกท.อย่างเดียวมันเลยเป็นงี้แล

งงจริงๆว่าทำไมไม่ถาม ตรงนี้แปลว่าอะไรเหรอคะ คำนี้คืออะไรครับ
คนที่พอจะรู้เต็มใจตอบทุกคน
comment203:เข้ามาอ่านแล้วสะเทือนใจเลยค่ะ 
เศร้ามากจริงๆ

ปล. สำหรับภาษาเหนือ บางคำแปลไม่ออก ,, แต่อ่านแล้ว เข้าใจนะคะ ได้อรรถรส 

จขกท.เขียนได้น่าอ่านมากเลยค่ะ

ขอบคุณ จขกท. สำหรับความรู้ค่ะ
comment204:อ่านเป๋นภาษากำเมืองนี้ได้อรรรถ อรรถรส  เข้าถึงหัวอกหัวใจ๋ได้ดีแต้ๆเจ้า
น้องกะหาเกยได้ยินกำว่า ตกเขียว กำนี้ละ
เผื่อมาอ่านผ่อกะเป็นความฮู้ตี้ดีแต้ๆ
สมัยนั้นสังคมเป๋นอี้ล้ำเหลือแต้น้อ
ขอบคุณปี้เจ้าของกระทู้จ๊าดนักเจ้า
comment205:เรานี่เกิดและอยู่แต่กรุงเทพ แต่อ่านรู้เรื่องอยู่นะ อ่านไงไม่รู้เรื่องวะ 55

อ่านแล้วได้ความรู้ดี น่าสงสารคนที่เผชิญชะตากรรมแบบนี่ ไว้ถ้ามีโอกาสจะกลับมาเล่าให้ฟังเรื่องที่เคยได้ผู้หญิงอีสานคุยกันบนบีทีเอส(ขอโทษคนอีสานที่ผ่านมา) ความเชื่อแบบนี้ยังคงอยู่ แค่กลายเป็นเต็มใจ อยากลงใต้ได้ฝรั่งมาปลูกบ้าน แทบไม่ต่างกัน

การศึกษามีส่วนมาก แต่ที่มีส่วนมากกว่าคือกิเลสและความเชื่อผิดๆ เงินทองไม่ได้หากันง่ายดาย ไม่เหนื่อยกาย เหงื่อไม่ออกแล้วหวังจะรวยก็คงทำได้แค่ทางลัด ที่แลกกับศักดิ์ศรีต้วเอง(ที่บางคนในสมัยนี้อาจจะไม่ได้ให้คุณค่าหรือความหมายอะไรเลย)
comment206:ทำไม ที่ในวันนี้
ไม่มีเธอคืนบ้านมา
ตรุษจีน มาเยือนแล้วหนา
ผู้คนเขามา ถึงแล้วมากมี
เหลียวมองดูชายคาเก่าๆ
พะเยาบ้านเกิดคนดี
เจ้าถูกพ่อแม่ขาย
จากเมืองป่งนี้
ไปอยู่ ที่เมืองเจแปน
ดนตรี..
.ทำงาน อยู่ที่จำใจ
พลีกาย ให้คนไม่ใช่แฟน
ส่งเงิน กลับมาไทยแลนด์
พ่อแม่พี่น้องสุดแสนสบาย
แล้วทางบ้านเขารู้หรือเปล่า
แม่สาวน้อยผ่านร้อยพันผู้ชาย
ต้องโดนตบโดนตี
อีกเป็นโรคร้าย
จะอยู่ หรือตายเหมือนกัน
เพลง:สาวน้อยกลับบ้าน
comment207:สภาพชีวิตความเป็นอยู่
"กินเหมือนหมู อยู่เหมือนหมา แต่งตัวเหมือนเทวดา"
ฉันได้ยินคำเปรียบเปรยทำนองนี้มาตั้งแต่เล็ก ตอนแรกเข้าใจว่าได้ยินจากญาติสักคน
ถามแม่...แม่บอก ก็เด็กสาวที่ไปใต้นี่แหละ เป็นคนนิยามความเป็นอยู่ของตัวเอง!
[Spoil] คลิกเพื่อดูข้อความที่ซ่อนไว้บางทีก็อึ้งมาก แม่หกสิบกว่าเยอะแล้วแต่จำอะไรต่ออะไรแม่นชะมัด โดยเฉพาะวิถีชีวิตเก่า ๆ เดิม ๆ
และพูดต่อ ๆ กันมา กลายเป็นที่รับรู้ในวงกว้าง

สาวล่องใต้ เมื่อถูกส่งขึ้นรถนายหน้า จุดหมายปลายทางก็คือกรุงเทพฯ 
ย่านสุทธิสารเป็นแหล่งรวมตัวของสาว ๆ (ตรงนี้จะมีคาบเกี่ยว ช่วงอาบอบนวดบูมนะคะ)

ก่อนจะไปพูดถึงเรื่องที่อยู่ที่กิน ที่หลับที่นอนของอี่น้องบ้านนา 
ข้าเจ้าขอเล่าบางเรื่องจากการลำดับประมวลช่วงเวลาเข้ากับเหตุการณ์

เคยถามลูกพี่เก่า...เขาเข้ามาทำธุรกิจอาบอบนวดได้อย่างไร ซึ่งเขาก็เล่าให้ฟังหลายสิ่งอย่าง
แต่ที่ไม่น่าเชื่อก็คือ...ลูกพี่เคยเล่าว่า ช่วงเข้าสู่วงการอาบอบนวดใหม่ ๆ ไม่รู้จะไปหาเด็กที่ไหนเข้าร้าน
เขาก็ตระเวนสอบถาม ไปทั้งเล้าจ์นและ...ซ่อง ซึ่ง...สุทธิสารเป็นแหล่งสำคัญ!
แหล่งค้าประเวณียุคใหม่ อยู่บนถนนรัชดา เพชรบุรี อย่างที่เรารู้ ๆ กัน
ทว่า...บ้านโคมเขียว ซ่องขึ้นชื่อลือชา อยู่...
สุทธิสารหรือสะพานควายจ้ะ (ถ้าจำไม่ผิดกระทู้เก่า ๆ เคยพูดถึงเรื่องนี้คร่าว ๆ)

ลูกพี่ก็เล่าในมุมมองของเขา
"สมัยนั้นมันไม่มีอาบน้ำเจ๋ง ๆ อย่างยุคนี้นะมิ้ว ไอ้เรารับบริหารอาบอบนวดใหม่ ๆ ไม่รู้จะหาเด็กจากไหน
ก็ได้นักเที่ยวบ้าง เอฯมั่ง และคนรู้จักก็ยืนยันตรงกัน หาสาวสวยให้ไปสุทธิสาร สาวเหนือเพียบ พี่ก็เลยไป...
ไปมันทุกบ้าน เข้ามันทุกซ่อง..."
จริงดิพี่ สุทธิสารเนี่ยนะ ไม่น่าเชื่อ...
"ช่ายยยย ไม่น่าเชื่อ...แม่เจ้า สาวแง่มสวยมาก มาจากทางเหนือล้วน ๆ
พวกนี้มีทั้งเป็นนางโทรศัพท์ คือต้องโทรเรียกกับทางร้าน พี่ก็เรียกแง่มเป็นสิบเลย"
เชื่อปะ มาให้สิบ ได้ติดมือกลับไปแปดหรือเก้า ไม่ถึงอาทิตย์ พี่ขนกลับมาทำอาบน้ำได้เกือบร้อย!
ชิทททททททททททททททททท! น้องมิ้วอุทานในใจ แต่หน้าตานี่แบบงง ๆ ก๊ง ๆ 
นี่มันขนาดนั้นเลยหราาาา !!!

"พวกที่อยู่ตามบ้าน ตามโรงแรม ในซอกในหลืบอีกเยอะ เลือกเอาเถอะ สบายมาก
บางที่เจ้าของบ้านก็บอกขาย คือโอนเด็กเป็นหนี้เราแล้วก็บวกเพิ่ม อันนั้นเรื่องของเขา"
"พี่ ๆ เดี๋ยว ๆ เด็กเขาเต็มใจปะ" ซีเรียสนะ เพราะอดีตเจ้านายยืนยันมาตลอดเขาเป็นพวกสีเทาออกขาว
"เต็มใจทำงานน่ะ เต็มใจแน่ ๆ ก็ไม่เห็นมีการกักขังอะไรนะ
แต่เรื่องหนี้ พี่ก็งง ๆ  ก็เลยไม่เอาวิธีโอนหนี้แบบนี้ ฟัง ๆ แล้วเหมือนซื้อคนไงก็ไม่รู้"
อืม...
"ขี้เกียจมีปัญหาว่ะ เรามีทางเลือกเยอะ เอาเด็กที่เป็นอิสระจริง ๆ ดีกว่า 
เรื่องอะไรจะเอาร้านไปเสี่ยง (อาบน้ำแต่ละที่ลงทุนหลายสิบล้านอะนะ)
แต่ก็จ่ายค่านายหน้าให้เจ้าของเล้ามั่ง เอเย่นมั่ง เราก็ดีลผลประโยชน์ตรงไปตรงมา ไม่เอาเปรียบเด็ก"
หลักการธุรกิจอาบอบนวด เน้นเปิดเผย โปร่งใส กับสาว ๆ อย่างที่เคยเล่าค่ะ

"ส่วนใหญ่พี่ชวนใครไปทำอาบน้ำ เขาก็อยากไปทั้งนั้น เพราะร้านดูดีแบบ...
คนละเรื่องกับบ้านที่เขาอยู่อะนะ แต่...ก็ต้องเอามาฝึกให้มันได้มาตรฐานบริการ ก็...อย่างที่มิ้วรู้แหละ"

ช่วงที่ลูกพี่เก่าตระเวนเก็บเด็กเข้าอาบน้ำ เป็นช่วงหลัง "ตกเขียว" ล่มสลายประมาณห้าหกปี
ดังนั้นสมมติว่าเด็กรุ่นสุดท้ายเข้าวงจรอุบาทว์ อายุประมาณ 13-14
วันที่โคจรมาเจอเจ้านายอี่ปี้มิ้ว อี่น้องก็ยังอายุไม่ถึงยี่สิบปี แต่ไม่ใช่เด็กหญิงอีกแล้ว
เป็นสาวเหนือผิวขาว งามสะพรั่ง...และเป็นอิสระเลือกไปทำงานที่ไหนก็ได้

เฮียเล่าต่อ "เด็กโทรศัพท์หรือพวกอยู่บ้านโคมเขียว เขาจะเช่าบ้านอยู่กันเป็นกลุ่มใหญ่
หรือเช่าอพาร์ทเม้นท์เหมาทั้งชั้น แบ่ง ๆ กันอยู่ พวกนี้จะมีหนี้ค้างกับเอฯหรือไม่ก็เจ้าของร้าน
พวกแยกไปอยู่เองต่างหาก ก็คือพวกเป็นอิสระ..."
พี่เป็นรายแรก ๆ ที่ดีลเด็กจากสุทธิสารเข้ามาทำอาบอบนวด ชวนใครเขาก็มาด้วยทั้งนั้น
เด็ก ๆ ชอบร้านพี่มาก เขาพูดตลอดไม่เคยได้รับการดูแลหรือให้เกียรติแบบนี้เลย...
ไม่รู้สิ ถ้ามิ้วเห็นสภาพการทำงานของพวกเขาก่อนมาอยู่ร้านพี่...
บางทีพี่ก็คิดนะ "กูแง่มเทพบุตรในคราบซาตาน หรือเป็นซาตานใจพระวะ!"



อิฉันลำดับไทม์ไลน์กับแม่...คุณนายคิดแป๊บนึงแล้วบอก...
"เป็นไปได้สิ เพราะเด็กที่ใช้หนี้หมดแล้ว เป็นไทไปไหนก็ได้"
หลังจากไม่อยู่บ้านเลี้ยงสาว คนบ้านเราไปทำอาบอบนวดก็เยอะอยู่
(ซ่อง ชาวเหนือเรียกบ้านเลี้ยงสาว)

ฉันก็ไม่รู้ว่าทำไมตัวเองมีโอกาสรับรู้เรื่องราวเหล่านี้ ทั้ง ๆ ที่ ไม่น่าจะมีส่วนเกี่ยวข้องใด ๆ เลย...

รู้มันตั้งแต่ต้น รู้จนมันสูญสลาย รู้จนมีอย่างอื่นงอกเงยออกมา
รู้ว่า...ทุกวันนี้การค้าประเวณี...พัฒนารูปแบบมาไกลมาก
แต่...โอกาสย้อนไปย่ำบนเส้นทางเก่า เส้นทางอุบาทว์ ขนาดขายลูกกิน!


ขายลูกเข้าซ่อง คงไม่มีอีกแล้ว แต่...ในวงจรค้าประเวณีมีขบวนการค้ามนุษย์ และน่าจะ...มีระดับความรุนแรงเพิ่มขึ้นเรื่อย ๆ

มีโอกาสมากน้อยแค่ไหนที่สังคมไทยจะสร้างตราบาปอัปยศ อีกรอบ!
comment207-1:หลังตกเขียวประมาณห้าหกปี...  ลองวิเคราะห์ดูจากประโยคนี้ แสดงว่าตกเขียวรุ่นสุดท้ายจริงๆ ก้อน่าจะเป็นช่วงเดียวกันกับยุคญี่ปุ่นบูมด้วย  ก้อน่าจะประมาณปี 32-33 การขายตัวใช้หนี้ปกติจะใช้เวลาประมาณ 2-3 ปีถึงจะเป็นอิสระ ก็จะตรงกับช่วงที่พี่มิ้วพูดถึงพอดี
comment207-2:ไม่ทักท้วงเรื่องกำเมือง แต่ท้วงคำผิดแทนได้ไหมคะคุณมิ้ว 55555555
อุบาทว์ เน้อ
comment207-3:
comment208:เข้ามาเป็นกำลังใจให้จขกท นะคะ เราคนอีสานแท้ แต่อ่านและเข้าใจได้ไม่ติดขัด เรื่องราวมันนานมากจนเกือบจะลืมเลือนไปแล้วค่ะ เราเกิดปี 2526 จำได้ตอนเด็กๆเคยได้ยินข่าว ซึ่งเป็นข่าวดังมากๆๆ ดูข่าวทีวีกับพ่อ พ่อยังพูดเลยว่า ตกเขียว เป็นการขายลูกกิน คิดแล้วก็น่าเศร้านะคะ
comment208-1:ปัก
comment209:ก็ต้องยอมรับว่า มันคือความจริงในอดีต ที่กลับไปแก้ไขอะไรไม่ได้ แต่ผมแค่สงสัยว่าคุณต้องการอะไร จะขุดขึ้นมาพูดทำไม ทั้งที่ใครต่อใครก็อยากจะลืม ไม่อยากจะพูดถึง ผมในฐานะคนดอกคำใต้คนหนึ่ง ก็รับไม่ได้ที่คุณทำแบบนี้ เพราะถ้าคนดอกคำใต้ได้มาอ่าน ก็คงจะไม่พอใจเหมือนกัน หวังว่าคุณจะแสดงความรับผิดชอบกับสิ่งที่คุณทำ 
ขอบคุณ...
comment209-1:คนที่ไม่เรียนรู้อดีต ย่อมทำสิ่งนั้นซ้ำ
comment209-2:สิ่งที่ผมต้องการสื่อ คือ หยุดตอกย้ำตราบาปนี้  ยิ่งถูกแชร์ออกไปมาก มุมมองของคนอื่นเค้าจะคิดยังไงเกี่ยวกับอำเภอที่เป็นบ้านเกิดผม คุณคิดถึงเด็กรุ่นหลังสิโดยเฉพาะเด็กผู้หญิง เวลาถูกถามว่ามาจากไหน แล้วบอกไปว่ามาจากที่นี่ มีหรือคนเค้าจะไม่คิด  ก็เพราะเรียนรู้จากอดีตนี่แหละเลยอยากป้องกันไว้ โดยการไม่ขุดขึ้นมาพูด มาตอกย้ำ 
เพราะอดีตก็เคยมีละครเรื่องหนึ่งทางช่องมากสี ในฉากพูดถึงสาวอำเภอบ้านเกิดผมในแนวเดียวกับที่ จขกท. พูดจนเป็นเรื่องเป็นราวมาครามหนึ่ง จนกองถ่ายต้องมาขมา
นี่ก็ไม่ใช่เรียนรู้จากอดีตเหรอครับ 
ไม่ได้มาหาเรื่อง แต่ต้องการให้หยุดการตอกย้ำเรื่องนี้
comment209-3:ดิฉันเข้าใจความรู้สึกของท่านเจ้าของความเห็นนะคะ บางสิ่งที่ไม่อยากพูดถึงไม่อยากได้ยิน เป็นความทรงจำที่โหดร้าย ซึ่งหากเป็นคนดอกคำใต้ด้วยแล้ว คุณอาจจะมีคนที่คุณเคยรู้จักต้องลงใต้และผ่านความทุกข์เข็ญนานัปการ แต่ดิฉันต้องขอเรียนท่านเจ้าของความเห็นว่า กระทู้นี้ได้กระตุ้นเตือนให้ดิฉันเห็นความสำคัญของการค้ามนุษย์ อย่างที่ข่าวตามหน้าหนังสือพิมพ์ใดๆทำไม่ได้ ดิฉันเห็นข่าวชาวโรฮิญญาหรืออุยกูร์ดิฉันเห็นอกเห็นใจ แต่มันต่างมาก กับการที่ได้มารับทราบความทุกข์เข็ญของคนในชาติเดียวกัน มันคือการหลอกลวงครั้งมโหฬาร มันคือจิตวิทยาหมู่ ที่หลอกลวงและสร้างภาพให้ครอบครัวที่ทุกข์ยากมีความหวังสุขสบายที่ปลายอุโมงค์ ดิฉันเชื่อว่าขบวนการใหญ่โตระดับนี้อยู่ยั้งยืนยงมาได้ต้องมีเจ้าหน้าที่บ้านเมืองรู้เห็นเป็นใจไม่ใช่น้อย แท้จริงแล้วตกเขียวคือหยดน้ำตาของชาติไทยทั้งชาติค่ะ ไม่ใช่เฉพาะที่แห่งหนตำบลใด
    กระทู้นี้ได้ตีแผ่ความจริงในบางแง่มุมของสังคมไทย ที่คนเก่าหลงลืม อย่างไม่ควรจะหลงลืม คนรุ่นใหม่อย่างเราๆก็ควรจะได้เรียนรู้และบรรจุในตำราเรียน เอาความจริงสอนคนรุ่นใหม่สียบ้าง ไม่ใช่เอาแต่สอนเรื่องดีงามเลิศลอยหลอกลวง เพื่อการไม่ก้าวพลาดอีก และสิ่งเหล่านี้ก็ไม่ควรเกิดกับใคร แม้ไม่ใช่คนไทยก็ตามเพราะคนทุกคนล้วนมีความเป็นคนที่เท่าเทียมกัน ควรได้รับการปฏิบัติอย่างมีเกียรติและศักดิ์ศรีในความเป็นมนุษย์ สื่อออนไลน์อย่างพันทิปเป็นสิ่งที่แพร่หลายในยุคนี้ มีคนมากมายได้ผ่านมาอ่านเนื้อหาของกระทู้นี้ อาจสามารถสร้างค่านิยมในใจของเขาเหล่านั้น ให้ไม่ซื้อประเวณีในหญิงหรือชายที่ถูกบังคับก็เป็นได้ ดิฉันอยากให้ท่านเจ้าของความเห็นเปิดใจให้กระทู้นี้เป็นวิทยาทาน ด้วยความเคารพ
comment209-4:แต่ว่าคุณก็ไม่ควรที่จะเอ่ยชื่อ  ถ้าหากบอกว่าเป็นวิทยาทาน
comment209-5:ขอตอบคำถามให้นะคะ ตามรูปเลยค่ะ จริงๆถ้าคุณอ่านที่ จขกท บอกไว้ตอนต้นจะไม่ถามแบบนี้เลย
comment209-6:โถ.. ช่างอ่อนไหว เปราะบาง ซะจริงพ่อหนุ่ม
comment209-7:เป็นคนเชียงรายค่ะ ญาติทางพ่อก็ดอกคำใต้ ไม่อายและไม่ได้รู้สึกแย่มากมาย แยกแยะออก 
ขี้เกียจอธิบายอ่ะ เอาเป็นว่า สมมติคุณมีปืนกระบอกหนึ่ง
คุณจะเอาไว้ป้องกันตัว หรือจะเอาไว้ยิงหัวตัวเองตาย 
เรื่องราวก็เช่นกัน
comment209-8::v มีงี้ด้วย

เรื่องที่มันเกิดขึ้นจริงน่ะ ถึงจะเมินหน้าหนี หรือเอาดินกลบ มันก็ยังอยู่ตรงนั้นแหละค่ะ
สู้เอาออกมาชำแหละ แยก ตีแผ่ ให้คนเรียนรู้จะได้ไม่เกิดซ้ำซากดีกว่า
ป่วยการจะหันหน้าหนีจากความจริงค่ะ

ป.ล.ไม่มีใครเขามองคนแถวนั้นในทางลบแล้วค่ะคู๊ณณณณณณณณ ต่อให้อ่านกระทู้นี้ก็เถอะ
คนที่อ่านก็มีวิจารณญาณแยกแยะได้ว่า
1) เด็กที่มาไม่เคยเต็มใจมาขายตัว
2) เกิดเมื่อสี่สิบปีที่แล้ว
comment209-9:ซุกขยะใต้พรม กับ ผักชีโรยหน้า เป็นสำนวนหากินของสังคมไทยที่เกลียชังการเผชิญหน้า แต่ชอบนินทาลับหลัง
comment209-10:การซุกปัญหาไว้ใต้พรม ไม่ใช่ทางออกนะคะ

แล้วเรื่องนี้ มันเกิดขึ้นมา40ปีแล้ว  ไม่มีใครเค้ามองบ้านเกิดคุณเป็นแบบนั้นแล้วค่ะ

อ่อนไหว เปราะบางซะจริงๆ
comment209-11:การไม่พูดถึงไม่ใช่การเรียนรู้จากความผิดพลาดในอดีตค่ะ แต่เป็นการพยายามฝังกลบสิ่งที่มีอยู่จริง
ขอยกตัวอย่างเยอรมนีแล้วกัน เค้าไม่ชอบที่ถูกตอกย้ำเรื่องสงครามโลก แต่เค้าสอนเด็กในประเทศเค้าอย่างจริงจัง
บางโรงเรียนมีทริปพาเด็กนักเรียนไป Auschwitz เลยด้วยซ้ำ เรียนรู้จากสิ่งที่คนรุ่นก่อนทำไว้กับโลกนี้ เพื่อที่จะได้ไม่ทำซ้ำ
เราว่ามันไม่ใช่การขุดความน่าอับอายมาคุยเล่นเอาสนุก แต่มันเป็นการเตือนใจคนเป็นพ่อเป็นแม่มากกว่า 
ว่าอย่าคิดว่าลูกเป็นสมบัติของตัว ต้องตอบแทน จะบังคับให้ทำอะไรก็ได้ เชื่อเถอะ คนพวกนี้ยังมีอยู่
comment209-12:คุณไม่อยากรู้เรื่องในอดีต แต่ ทำไมคนอื่นต้องไม่อยากรู้เหมือนคุณด้วยล่ะคะ
สิ่งที่เกิดขึ้นในอดีต อย่างไรมันก็คือความจริง
คุณจะทำตัวอ่อนแอเซ้นซิทีฟกับเรื่องนี้และโวยวายจขกท.
แต่อย่าลืมว่า ถึงเขาไม่เล่า แต่คนมากมายก็ยังรู้ 
ถึงคุณไม่พูด แต่ใช่ว่ามันจะลบหายไปเสียเมื่อไหร่

ทำอะไรลงไป มันย่อมมีผลที่ตามมาอยู่แล้ว ... ถ้าจะนึกเสียใจ คุณควรจะตีแผ่เรื่องนี้ให้สังคมทราบอย่างกล้าหาญเลยดีกว่า
ครั้งหนึ่งคนในหมู่บ้าน ได้เคยทำสิ่งที่ไม่น่าให้อภัยไว้ ...เพียงเพื่อบูชาเงินทอง ถึงขนาดยอมขายลูกกิน
comment209-13:ทำกันขนาดนี้ให้คนอื่นเค้ารู้ความจริงจะเป็นอะไรไป

เคยได้ยินคร่าวๆแต่ไม่เคยเจอเจาะลึกแบบนี้อ่านไปแล้วเห็นใจเลยคับ ว่าทำกันไปได้ยังไง
comment209-14:หลายปีก่อนตอนยังอายุสิบกว่าปี เข้าสู่วัยรุ่น พ่อพาไปเที่ยวดอกคำใต้ ขับรถผ่านไปกับครอบครัว พ่อแม่ก็ไม่เคยเล่าเรื่องเหล่านี้ให้ฟังนะ แค่ไปเที่ยวไปดูวัดวาอาราม ดูบ้านเมืองเขาเท่านั้นเอง

อ่านกระทู้นี้ผมก็ไม่ได้คิดลบกับคนดอกคำใต้นะ ออกจะเห็นใจเสียด้วยซ้ำที่ถูกพวกคนเลวหลอกล่อหลอกลวงจนทำให้มีความเชื่อผิด ๆ และเกิดสิ่งแย่ ๆ ตามมาแบบนี้

แน่นอนว่าเรื่องมันผ่านไปแล้ว แต่เราก็ต้องเรียนรู้ รับรู้ เป็นบทเรียนเตือนใจคนรุ่นต่อ ๆ ไปครับ เราจะมากลัวแค่ว่าโอยยย ฉันรู้สึกแย่ ทำไมพูดถึงอำเภอฉันแบบนี้ ผมว่ามันไม่ถูก เหมือนที่หลาย ๆ ท่านบอกว่าซุกขยะใต้พรมนั่นล่ะครับ

ผมว่าการแสดงความรับผิดชอบที่ดีที่สุดของเจ้าของกระทู้คือ เขียนกระทู้ต่อจนจบเพื่อเป็นวิทยาทานแก่ผู้อ่านต่อไปครับ

เชื่อว่าตัวเจ้าของกระทู้เองก็คงไม่ได้รู้สึกสะใจหรือสบายใจกับการเขียนเรื่องราวที่มีคราบน้ำตาของคนในถิ่นเดียวกันหรอกครับ
comment209-15:แน่ใจเหรอคะว่าแค่อดีต

ค่านิยม คือสิ่งที่สังคม ณ ขณะนั้น ๆ แสดงออกมาค่ะ
คนในสังคมของคุณร่วมกันเปลี่ยนได้ อยู่ที่จะทำหรือเปล่าเท่านั้นเอง
comment209-16:แม้จขกท. ไม่เอ่ยชื่อ เราก็รู้จักชื่อนี้และเรื่องนี้อยู่ดีค่ะ
comment210:ทำไมยังไม่หมดไปจากสังคมซักที ทั้งคนจ่ายคนรับ กฎหมาย ?
comment210-1:ไม่หมดแน่นอนค่ะ
มีอุปสงค์ก็มีอุปทาน
มีคนต้องการ ก็มีคนจัดหาให้
comment211:ล็อกอินเข้ามาเมนท์ นานๆจะมีกระทู้แนวๆนี้
ผมคนเหนือ ชอบที่จขกท.เขียนภาษาเหนือด้วยครับ ได้อรรถรสดี

ผมไม่ทันตอนที่ตกเขียวระบาด มาทันเอาตอนที่ภาครัฐกวาดล้างแล้ว แต่ปัญหาการค้ามนุษย์ในภาคเหนือยังมีอยู่
เพราะเด็กชาวเขา ประเทศเพื่อนบ้านกลายเป็นเป้าหมายแทน
comment212:เราก็ไม่รู้ภาษาเหนือ เดาเนื้อเรื่องจากบริบทเอา (เดาถูกด้วย5555555) แบบนี้มีอรรถรสดีค่ะ จินตนาการจามได้เป็นฉากๆ ยิ่งภาพชัดเจน ยิ่งหดหู่ใจ
comment213:คือถึงขั้นต้องล็อกอินเข้ามา 
แม่เราเป็นครูได้บรรจุอยุ่อำเภอใกล้ๆกับดอกคำใต้ แม่เราเล่าให้ฟังว่าแม่ยังเคยไปเกลี้ยกล่อมไม่ให้พ่อแม่เด็กนักเรียนส่งลูกไปใต้ ไม่รู้กี่ครอบครัว แต่สุดท้ายก็ช่วยไม่ได้ แต่แม่เราก็พยายามเกลี้ยกล่อม เพราะเด็กที่ถูกส่งไปก็เป็นลูกศิษย์แม่เราทั้งนั้น
comment214:ถ้าเป็นผู้หญิงจากทางเหนือหรืออีสาน ส่วนใหญ่จะหวังให้ผู้ชายเลี้ยง

ก็เข้าใจนะว่า มาจากชนบทที่ยากจน แต่ทำไมต้องคิดเรื่องเงินทุกลมหายใจ

บางคนทำงานเป็นหมอนวดจนรวย และมีเสี่ยเลี้ยงสุขสบายแล้ว รวยกว่าคนกรุงเทพทั่วไปเสียอีก ก็ยังไม่เลิกนิสัยหน้าเงิน

จากการ "หนีความจน" กลายมาเป็น "ถูกความโลภครอบงำ"

เห็นมาเยอะแล้ว
comment215:ตอนแรกอ่านไปก็อินมาก
ซักพักเริ่มหมดอารมณ์
ฝั่งอ่านไม่ออกก็ตีโพยตีพายเกินเหตุ
ไม่พูดจาเสนอแนะดีๆ
ฝั่งอ่านออกก็เชียร์ให้จขกท เขียนภาษาเหนืออย่างเดียว มันไม่ได้อรรถรส
ใครไม่รู้เรื่องก็ช่างมัน
ไม่มีความเห็นใจกันทั้งสองฝ่าย

แต่อย่างไรก็ตามถ้าตัดดราม่าเหล่านั้นไป
ต้องขอบคุณจขกทมากที่สละเวลามาเล่าเรื่องราวเหล่านี้ ตีแผ่ความจริงของสังคมไทยในอดีต ให้คนรุ่นใหม่ได้อ่านกัน

เราเป็นคนอีสาน เลยพออ่านออกทำความเข้าใจได้ไม่ยาก
แต่ก็เห็นใจคนที่อ่านไม่ออกจริงๆ แล้วพยายามทำความเข้าใจ
ก็ต้องขอบคุณความใจดีของจขกทที่ทำซับให้  ทำให้กระทู้ดีๆแบบนี้ สื่อสารกับคนได้เยอะขึ้นมากเลย ขอบคุณนะคะ 

/รออ่านตอนต่อไปอยู่นะคะ
comment216:ส่งกระทู้ให้คุณนายแม่อ่าน

แม่บอกว่า "แน่ใจเหรอลูก ที่พูดเรื่องนี้...จะรื้อฟื้นขึ้นมาทำไม มันผ่านไปแล้ว"

ฉันก็บอกแม่ว่า "เรื่องอัปยศที่ไม่ถูกกล่าวถึง ไม่ได้หมายความว่าไม่มี มันอยู่ที่เราจะพูดถึงด้วยเจตนาแบบไหนไม่ใช่เหรอคะ"
แม่มองหน้าฉันแวบเดียว แล้วหันกลับไปดูทีวี พูดเบา ๆ "ก็ตามใจ แม่ก็แค่...ไม่อยากให้ใครเกลียดหนู"

หนูไม่กลัวใครเกลียดหรอกค่ะ ชินแล้ว 5555555
แต่...หนูไม่อยากให้ใครไม่สบายใจ ขณะเดียวกัน หนูก็เห็นใจคนที่ถูกปิดหูปิดตา...
ปัญหาสังคมระดับนี้ แต่กลับสั่งให้หุบปากเงียบ ไม่คิดจะเรียนรู้อะไรจากอดีตบ้างหรือ?

และถ้ามันแย่มาก การลบกระทู้ทิ้งทั้งหมด ฉันใช้เวลาแค่ไม่กี่นาที

แต่...ต่อให้คุณใช้เวลาอีกหลายชั่วชีวิต ตกเขียว ก็ไม่ถูกลบเลือน
และถ้าคนรุ่นฉัน ล้มหายตายจาก เด็กรุ่นหลังจะเข้าใจคลาดเคลื่อน
มันอาจจะเลวร้ายกว่าที่คุณคิด ชนิดนอนอยู่ในหลุมก็ยังสะดุ้ง! 

ก็ไม่รู้สินะ

จะเอาไงก็ได้...
ฉันไม่ใช่คนดอกคำใต้ ทำไมจะพูดเรื่องตกเขียวไม่ได้
หรือ "ตกเขียว" สงวนไว้ให้ ดอกคำใต้ เท่านั้น

มันไม่ดีกว่าเหรอ ที่ใคร ๆ มาแชร์ มาเล่าสู่กันฟัง มีตั้งหลายพี้นที่ เกิดเรื่องอัปยศอย่างเดียวกัน
ตกเขียวเป็นความอุบาทว์ของสังคมไทย ไม่ใช่มีแค่ที่ ดอกคำใต!

กูนี่หนอหยังมาง่าวแต้ อยู่ดีบ่าว่าดี เอากระดูกแขวนคอแหมแล่ว...
ฮานี่บ่าเฮ่ย!!!!!
comment216-1:เป็นกำลังใจให้คุณมิ้วนะคะ ขอยกย่องเลยว่าบทความนี้เป็นบทความที่ดีจริงๆ มันเป็นประวัติศาสตร์ที่หลายๆคนไม่เคยได้รู้รวมถึงตัวดิฉันเอง 
ประวัติศาสตร์ไม่ว่ามันจะเป็นเรื่องที่ดีหรือไม่ดี คนรุ่นหลังก็ควรจะได้ทราบได้ศึกษาเรียนรู้ เพราะประวัติศาสตร์ทำให้เราได้มีการพัฒนา มีการป้องกัน จะมามัวปิดหูปิดตา ก็มีแต่จะทำให้คนโง่ลงๆทุกวัน คนยุคใหม่ก็เรียนรู้จากคนยุคเก่า อะไรที่ดีเราก็ทำตาม อะไรที่ไม่ดีเราก็ไม่ทำตาม รู้จักคิดแก้ไขข้อผิดพลาด และรู้จักป้องกันเพื่อที่"ประวัติศาสตร์จะได้ไม่ซ้ำรอย"

ขอบคุณนะคะที่มาเล่าให้ฟัง
comment216-2:เกิดมาซาวสี่ปี๋ก่กำลังมาเกยได้ยินกำว่าตกเขียวกับปี้มิ้วเนี้ยเจ้า ขอบคุณจ๊าดนักตี้มาหื้อความฮู้กับคนรุ่นหลังอย่างอี่น้องเจ้า
ถ้าอ่านถ้ากอยอยู่เน้อเจ้า
ปล.เมื่อก่อนอี่ป้อเกยเล่าหื้อฟังว่าป้าแถวบ้าน(เจียงใหม่)เกยไปชาย...ที่ดอกคำใต้ละก่อไปสุไหงโกลก น้องบ่แน่ใจ๋ว่ามันจะแม่นตกเขียวก่อเจ้า
comment216-3:
comment217:ขอบคุณสำหรับความรู้นะคะ เราเองก็เป็นคนเหนือนะ บรรพบุรุษทั้งฝั่งพ่อฝั่งแม่ก็เป็นคนเหนือ(เชียงใหม่) เพิ่งจะมาได้ยินได้เห็นคำว่า ตกเขียว ก็วันนี้แหละ นี่ก็อายุ 26 แล้วนะ แม้แต่คำพูดที่ว่า ไปใต้ ก็ไม่เคยได้ยิน ตอนนี้นี่แบบอยากจะรู้เหลือเกินว่าหมู่บ้านเราเคยมีเรื่องแบบนี้เกิดขึ้นมั้ย คงต้องเอาไปถามป้าข้างบ้านแล้ว นี่ถ้าปู่ยังอยู่คงถามได้เรื่องเยอะเลย
comment217-1:ปี้คนเจียงใหม่ เกิดมา 40 ปีป๋ายแล้ว คำว่าตกเขียวมันมีมาตั้งแต่พี่จำความได้แล้วเจ้า
comment218:เขียนเตอะปี้มิ้ว มลอ่านละยัง อุ้วกะตั๋วเก่าว่า อ๊กๆ
อยากหู้วเจ้า เหมือนเข้าไปสมัยนั้นเลย
ปล. เป็นแฟนคลับปี้มิ้วสมัยเมินมาแล้วเจ้า
comment219:ขอบคุณที่มาเล่าให้ฟังครับ
comment220:ขอบคุณที่มาเขียนให้อ่านนะคะ <3
comment221:อ่านแล้วรู้สึกแอบหดหู่จังค่ะ
comment222:ขอบคุณค่ะคุณมิ้วที่มาเเบ่งปันเรื่องที่น่าศึกษา ดีใจได้อ่านกระทู้คุณมิ้วในพันทิพย์ ตามเเต่ในเฟสบุค คิดถึง ))
comment223:ตกเขียว เป็นคำทีใช้กันจริงๆค่ะ 

จำได้สมัยตอนอยู่ประถม จะมีหนังสือการ์ตูนเขียนเรื่องราวเหล่านีให้เด็กๆได้รู้ค่ะ มีทั้งเพลงที่เขียนบอกเล่าเรื่องราว
มันหดหู่นะคะ สาวน้อยเกิดมา เติบโตใช้เวลาเล่าเรียนไม่นาน ก็โดนขายให้กับนายหน้า ด้วยทางครอบครัวหวังว่าจะมีชีวิตที่สุขสบายมากขึ้น มีหน้ามีตาในสังคม แต่สาวน้อยก็เหมือนตกนรกทั้งเป็น สุดท้ายกลับบ้านมาแต่ผ้าห่อกระดูก 

มีทั้งเรื่องที่ครูที่โรงเรียนเคยเล่าว่าเจอลูกศิษย์ที่ใต้ด้วยค่ะ แต่ลูกศิษย์ไม่ยอมทักทายวิ่งหนีไปเลย   

ขอบคุณ จขกท ที่เล่าเรื่องนี้ค่ะ ^^
comment224:ตอนนี้คือติดตามพี่มิ้วทั้งในพันทิป และก้อทางเฟสเลยค่ะ ได้ไปถามข้อมูลเพิ่มเติมทางแชทเพจด้วย ได้ข้อมูลมาเพียบเลย
comment225:เขียนต่อเถอะค่ะคุณมิ้ว  เราเป็นเด็กรุ่นใหม่ไม่เคยได้ยินเรื่องนี้เลย  [Spoil] คลิกเพื่อดูข้อความที่ซ่อนไว้นึกว่าตกเขียวคือโรค คล้ายๆอาการตกขาวซะด้วยซ้ำ  ยิ่งอ่านยิ่งหดหู่  แต่มันก็คือการตีแผ่มุมมืดสังคมอีกด้านหนึ่ง  ยิ่งคนอ่านแล้วมีความรู้สึกมากเท่าไหร่ก็จะยิ่งมีคนต่อต้านการตกเขียวมากเท่านั้น  บางทีการกระจายของบทความนี้อาจจะเป็นการช่วยเด็กหลายๆคนในประเทศเพื่อนบ้านที่กำลังจะถูกตกเขียวก็ได้นะคะ
comment226:สังคมสมัยนี้กับสมัยก่อนมันก็ยังไม่ได้ต่างกัน ... ต่างเพียงแค่วิธีการ

#สมัยก่อน ขายลูก ด้วยการ "ตกเขียว"
#สมัยนี้ ขายลูกด้วยการ "ให้เอาคนรวย" "ให้มีผัวฝรั่ง"
comment226-1:ขายลูกด้วยการ "ให้เอาคนรวย" "ให้มีผัวฝรั่ง"

มันมีมานานแล้วครับ เขยฝรั่งเริ่มฮิตตั้งแต่ตอนทหารอเมริกามาตั้งฐานทัพในไทยช่วงสงครามเวียดนามแล้วครับ
เผลอๆยุคเดียวกับตกเขียวในภาคเหนือด้วยซ้ำ
comment226-2:และมันก็กลายเป็นค่านิยมดูถูกคนซ้อนเข้าไปอีกชั้น

หากหญิงไทยเดินมากับฝรั่ง นางนั้นต้องเป็นอย่างว่าแน่นอนทุกคนไป

ทัศนคติแบบนี้ฮิตมากอยู่ช่วงนึง ทั้งทีบางทีเค้าก็ไม่ได้ทำงานอย่างว่า แต่เป็นมนุษย์เงินเดือนทั่วไปนี่แหละ เเต่โดนคนตัดสินไปก่อนแล้ว 
ปัจจุบันนี่ยังดี สังคมแยกแยะได้มากขึ้น แต่ก็ใช่ว่าจะทุกคนที่แยกแยะเป็น
comment227:พวกบุพการีชั่วๆ นี่ก็ไม่ต่างจากสัตว์เลย 

อ่อเรื่องนี้เราเคยได้ยิน ยืนยันว่ามีจริง พ่อแม่มาส่งลูกให้ขายตัวแบบไม่ต้องอาศัยแมงดา ขายแมงเองเลย เด็กๆทั้งนั้นอายุ13-14
เลวยังเบาไป.....ถ้าเราเป็นลูกของคนพวกนั้น เราจะทำกลับไอพวกพ่อแม่ชั่วมันไม่ได้ตายดีแน่....
comment228:เราเองก็คนเหนือ เรายังจำได้ดีเลยสมัยเราเด็กเล็ก ไม่แน่ใจว่ากี่ขวบแต่เด็กมากๆ  เรากำลังเล่นประกวดนางงามกะพี่ๆ ข้างบ้าน 3-4 คน อยู่ๆก็มีรถตู้มารับพี่คนที่กำลังเล่นกับเรา ตอนนั้นพี่เขาน่าจะพึ่งจบประถม 2-3 ปีมั้งคะ  แม่พี่เขายื่นกระเป๋าเสื้อผ้าใบเล็กๆให้ เจ๊คนหนึ่งทาปากแดงๆ เปิดประตูรถตู้ให้ ในนั้นเราเห็นมีเด็กผู้หญิงอยู่ในนั้นเป็น 10 เลย
เราร้องไห้จะไปกะพี่เขา ป้าปากแดงบอกว่า บ่ใดเตื่อ ตั๋วยังน้อยอยู่ รอตั๋วใหญ่แห๋มสักน้อย ป้าจะมารับเน้อ ... 
ตอนนั้นไม่เข้าใจว่าเขาไปไหน ถามแม่แม่บอกว่าพี่เขาไปหาเงินที่ใต้ ... 
โชคดีที่พอเราโตขึ้นมา มันหมดยุคตกเขียวพอดี ไม่งั้นคงไม่รอดเหมือนกัน
.... 
ปัจจุบันตอนนี้ พี่ๆในหมู่บ้านไปกันเป็น 10 คน เหลือคนเดียวคือพี่ที่เราเล่นด้วย พี่เขาโชคดีที่มีคนต่างชาติรักจริงไถ่ตัวออกมา ตบแต่ง ร่ำรวย 
นอกจากนั้นไม่มีใครรอดสักคน เป็นเอดส์ หมดเลย ... 

คิดๆดู น่าสงสารกันมากๆ ขายลูกกันไม่กี่พันบาท  / สมัยนั้นเวลามีเพื่อนพ่อมาที่บ้านก็จะบอกว่า โอ๊ยยย โชคดีจริงๆ มีลูกสาว 2 คน โตอีกหน่อยก็ขายไป สบายละแหละ.
comment228-1:อ่านแล้วอึ้งเลยค่ะ เฮ้ออออ
comment229:รออ่านต่อนะคะ...

นกน้อยจากท้องนา.. ราคาถูก...
เธอเป็นลูก... ที่ถูกพ่อแม่ขายกิน...

Spot โฆษณาตอนเป็นเด็กที่ลืมเลือน แต่พอมีคนพูดถึงอีกครั้ง ความรู้สึกหดหู่ที่ฝังใจก็กลับจำได้ขึ้นมาทันที

คุณมิ้วได้สร้างวิทยาทานให้ใครหลายๆคนค่ะ เป็นคนยุคกลางๆ รู้จักตกเขียว เคยอ่านมาบ้าง แต่ไม่ลึกขนาดที่คุณมิ้วเล่า และพึ่งรู้จากกระทู้นี้ว่ามีหลายคนที่ไม่รู้จักคำว่าตกเขียว คุณมิ้วได้ให้ทานอันประเสริฐแล้วค่ะ

เรามองว่าขบวนการค้ามนุษย์ มันมีการปรับปรุงเปลี่ยนแปลงและต่อยอดขึ้นไปเรื่อยๆตามระบบทุนนิยม เพราะฉะนั้นการเล่าที่มาที่ไป สามารถทำให้คนเห็นภาพและคิดต่อไปได้อีกไกลค่ะ 

เรายังรออ่านต่อนะคะ เป็นบทความที่อ่านแล้วรู้สึกหดหู่ใจมาก แต่ก็น่าอ่านมากๆเช่นกัน ทั้งแง่มุมและวิธีการเขียน

ขอบคุณมากๆนะคะ
comment230:จขกท. เขียนไปเถอะครับ ไม่ต้องลบหรอก

มันไม่ใช่การประจาน แต่มันคืออุทาหรณ์ว่ายุคหนึ่งสมัยหนึ่งมันมีค่านิยมแบบนี้จริงๆ ด้วยปัจจัยอะไรหลายๆ อย่าง คนรุ่นหลังจะได้รู้ไว้และหาทางลดโอกาสไม่ให้เกิดเรื่องแบบนี้อีก

ที่แน่ๆ ละในระดับบุคคล เผื่อ ผช ที่ได้อ่านเรื่องราวนี้ เวลาไปเที่ยวอย่างว่า จะได้เลือกนิดนึงว่าคนที่มาขายเขาเต็มใจมาไหม? อย่างที่บางท่านว่าแหละครับ ตกเขียวหายไปจากแผ่นดินไทยก็จริง แต่ไปปรากฎที่ประเทศเพื่อนบ้าน ตามที่ปรากฎเป็นข่าวเรื่อยๆ เดี๋ยวสาวลาว สาวพม่า สาวชนกลุ่มน้อย อายุยังไม่ 18 ดี ถูกล่อลวงมาค้าประเวณีแถวๆ จังหวัดชายแดนของไทย 

ก็ไม่รู้เหมือนกันว่าเที่ยวไปได้ยังไง มีความสุขหรอมีอะไรกับคนที่เขาไม่เต็มใจด้วย ผมคิดแบบนี้จริงๆ นะ คงเพราะเกิดทันยุคที่ปัญหา ผญ ถูกหลอกไปค้าประเวณีเป็นประเด็นใหญ่ของสังคมนั่นแหละ ก็หวังว่าคนที่ได้อ่านเรื่องนี้จะคิดแบบนี้บ้าง

( หลายวันก่อนผมนั่งแท็กซี่ ลุงคนขับแกอายุ 60 แกเล่าว่าตอนหนุ่มๆ เคยเที่ยวมาหมดละ โดยเฉพาะเด็กๆ อายุ 14-15 แกเล่าว่าบางทีก็สงสารนะเพราะรู้ว่าถูกขายมา แต่ตอนนั้นมันเป็นเรื่องที่ใครๆ ก็ทำกันไง เลยไม่รู้สึกอะไรเท่าไร เพิ่งจะมารู้สึกผิดเอาตอนแก่ตัวนี่แหละ แกบอกตอนนี้รู้สึกเหมือนตายด้านละ ไม่อยากยุ่งเรื่องแบบนั้นอีก )

ปล.หลายคนพูดถึงยุคไปญี่ปุ่น ผมเอาเพลงนี้มาฝากครับ ( พี่ปู-พงษ์สิทธิ์ นี่ผมชอบเพลงแกจริงๆ นะ พวกเพลงสะท้อนสังคม ผมว่าน้ำเสียงแกกินขาดนักร้องเพื่อชีวิตท่านอื่นๆ เลยละ )
comment231:รออ่านต่ิอ
comment232:กระทู้แบบนี้สุ่มเสี่ยงกับทั้งคนชอบและคนไม่ชอบหน่อยนะคะ 

แต่เราอยากให้มาต่อให้จบนะคะ เป็นกำลังใจให้ค่ะ อย่าเพิ่งท้อเลิกเขียนต่อหรือลบกระทู้ไปก่อนนะคะ 

บอกตรงๆตกเขียนเราได้ยินมาบ้าง แต่ก็ไม่เข้าใจว่าคืออะไรกันแน่ 
สปอตโฆษณาของรัฐที่รณรงค์ที่คห.บนๆคุยกันเราก็ได้ดูนะ แต่ไม่ได้สนใจ 
คิดว่าแบบนี้มีแค่ในละครด้วยซ้ำมีจริงๆด้วยเหรอ เพราะมันห่างไกลจากชีวิตเรามาก 

ที่จะบอกคือกระทู้นี้ทำให้เราได้เปิดหูเปิดตาจริงๆค่ะ อยากรู้ อยากอ่านต่อให้จบ แม้จะสะเทือนใจจนร้องไห้ไปอ่านไปก็ตาม
comment233:ไม่เคยได้ยินเรื่องนี้มาก่อนเลยค่ะ อ่านละหดหู่มาก
comment234:เป็นอีกคนที่ไม่เคยได้ยินเรื่องนี้เหมือนกันค่ะ ยังไงจะรออ่านต่อนะคะ
comment235:ความคิดเห็นนี้ถูกลบเนื่องจาก   กระทู้นี้ถูกลบโดยระบบอัตโนมัติทั้งนี้เพื่อเป็นการรักษาบรรยากาศการสนทนา ของเพื่อนสมาชิกโดยรวมค่ะ
ความคิดเห็นนี้ได้ถูก Pantip.com ลบออกไปจากระบบแล้ว หากเนื้อหาที่ถูกลบยังคงถูกนำไปแสดงใน application หรือเว็บไซต์ใดๆ ทาง Pantip.com ไม่มีส่วนเกี่ยวข้องใดๆด้วย การดำเนินการทางกฎหมายกรุณาติดต่อผู้พัฒนา application หรือเว็บไซต์นั้นๆโดยตรงค่ะ
comment235-1:แสดงว่ามันยังอยู่ ที่เดิม แค่เปลี่ยนบริบท เปลี่ยนเป้าหมาย แค่นั้น...
comment235-2:เรื่องไปนวดต่างประเทศนี้ผมว่าไม่เฉพาะดอกคำใต้นะ มีทั่วเลยล่ะ ทางรัฐน่าจะจัดการให้ชัดเจน
comment235-3:แหม่ อยากจะ @ แท็กให้คุณ สมาชิกหมายเลข 1857138 มาอ่านซะหน่อย
comment235-4:เราคนปงค่ะ ใกล้ๆ กัน

แต่บ้านแฟนอยู่ดอกคำใต้ ทั้งบ้านเราและบ้านแฟนต่างมีคนในครอบครัวที่เคยไป ของแฟนเป็นน้าที่เป็นลูกพี่ลูกน้องของแม่ ของเราก็เป็นน้าที่เป็นลูกพี่ลูกน้องของแม่เช่นกัน ของเรานี่ ตายายเราไม่ให้แม่กับน้าคนอื่นๆ ไปทำเลย ถือว่าเป็นบ้านที่แปลก เพราะพี่น้องสาวสามคนยอมที่จะล่องมาทำงานโรงงานมากกว่ามาทำอย่างอื่น แต่คนอื่นๆ ในหมู่บ้านยายเราเคยพูดทำนองว่า เพราะแม่เรากับน้าๆ น้องของแม่ไม่สวย

...เราคิดในใจว่าบุญมากค่ะที่แม่เราไม่สวย 55555

บ้านแฟน น้าเขาก็ตายเพราะโรคร้าย บ้านเราโชคดีกว่าที่คนที่เขาไปเขาไม่ได้ติดโรคอะไรมา แล้วตอนนี้ก็ไปอยู่เมืองนอกกับสามีที่รับเขาได้ คือโชคดีจริงๆ 

แต่มันไม่ใช่ทุกคนที่โชคดีอย่างนี้น่ะสิคะ

แม่เราเล่าเรื่องนี้ให้ฟังตั้งแต่เด็กๆ แล้วตอนเด็ก (เราเกิดปี 31) ผู้ใหญ่ในหมู่บ้านตายายเรายังพูดทุกครั้งที่แม่พาเราไปหายายว่า 'อีกหน่อยก็ส่งไปญี่ปุ่นได้แล้ว'

นั่นแหละ เราถึงไปถามแม่ว่าทำไมต้องไปญี่ปุ่น แม่เลยเล่าให้เราฟัง...

หดหู่ตั้งแต่เด็กเลยค่ะ 5555

เราไม่คิดว่าการเล่าถึงเรื่องความผิดพลาดในอดีตมันเป็นเรื่องน่าอาย สิ่งที่เรียกว่า 'อดีต' คือสิ่งที่ผ่านพ้นมาแล้ว มันไม่ได้ทำให้เราอายได้มากกว่าที่เป็นอยู่แล้ว สิ่งที่เราควรตระหนักถึงมากกว่าการอาย คือการเอามาเตือนว่า 'อย่าทำผิดแบบนั้นอีก'

ทุกๆ อดีต ทุกๆ ความผิด ควรเก็บไว้เป็นบทเรียน 

ไม่ต้องกลัวค่ะ คนที่แยกแยะออก เขาก็จะแยกออกเองว่านี่คืออดีต ไม่ใช่ปัจจุบัน 
ยกเว้นเสียแต่ว่าเราจะสานต่ออดีต แต่แปลงเป็นอย่างอื่น นั่นล่ะที่สมควรอาย ไม่ใช่อายเรื่องอดีต แต่อายในสิ่งที่เรากำลังทำ กำลังเป็นในปัจจุบันมากกว่า

เพราะนั่นหมายความว่าเราไม่ได้เรียนรู้อะไร จากความโศกเศร้าและคราบน้ำตานั้นเลย
comment235-5:มารายงานตัวค่ะ พ่อเป็นคนปงค่ะ อิอิ
comment235-6:เราก็แปลกใจนะ ถ้าปัจจุบันเป็นอย่างที่คุณเจ้าของความเห็นเล่าให้ฟังจริงๆ แสดงว่าเขาไม่ได้เรียนรู้อะไรเลยจากอดีตงั้นเหรอ ไม่รู้เหรอว่าสัดส่วนคนที่ติดโรคร้ายกลับมาจากการไปทำงานแบบนั้นมันมีตั้งเท่าไหร่ ตายไปแล้วตั้งกี่คน ทำไมยังอยากไปทำงานแบบนั้นกันอยู่ หรือคำว่าอำนาจเงินมันบังตาคนไปหมดแล้ว เฮ้ออออ
comment236:อ่านแล้วหดหู่มาก
comment237:เรื่องนี้หายไปจากสังคมไทยเร็วจริงๆค่ะ เหมือนพยายามฝังกลบกันที่สุด
รุ่นน้องอายุ 25 ไม่เคยได้ยินคำว่าตกเขียวแล้ว...............
ตกใจมาก ตอนที่นางบอกว่าไม่เคยได้ยิน เพราะมันเป็นเรื่องใหญ่มาก
หายไปภายในเวลาไม่กี่ปีแบบนี้เลย...

ฝังดินไว้ ทำเป็นมองไม่เห็น ไม่ได้กลิ่นเหม็นเน่า แสร้งทำว่ามันไม่เคยอยู่ตรงนั้น
ไม่รู้สิ........... มันกลบได้เหรอ ทำให้ทุกคนลืมไปแล้วจะได้อะไรขึ้นมา
ไม่คิดเอามาชำแหละศึกษาว่าเกิดเพราะอะไร คนรุ่นต่อไปจะได้หาทางแก้ไขที่ต้นเหตุ อะไรทำนองนี้กันรึ...
comment237-1:มันก็เกือบ 20 ปีแล้วนะครับที่เรื่องนี้หายไปจากความรับรู้ของสังคมไทย 

จำได้ว่าพอปี 2540 เป็นต้นมา ก็ไม่มีเรื่องตกเขียวปรากฎบนหน้าสื่อแล้ว แต่ตอนนั้นมีกระแสใหม่มาแทน คือ นศ. ขายตัว 

ชุด นศ. อัพราคาค่าตัวจากหลักร้อยเป็นหลักพัน ( ซึ่งเป็นเงินที่มากพอควรในตอนนั้น ) สื่อเล่นเรื่องนี้กันเยอะมาก มีทั้ง นศ. จริงๆ และทั้งไม่ได้เป็น นศ. แต่ไปซื้อชุดมาใส่อัพราคา 

ม.เอกชน บางแห่งใน กทม. โดนสังคมตั้งชื่อเล่นล้อไปในทางสองแง่สองง่ามก็ในช่วงนั้นแหละครับ

คนที่อายุต่ำกว่า 30 ลงมา จะไม่รู้จักตกเขียวก็ไม่แปลกหรอกครับ
comment237-2:แม่เรา48ยังไม่รู้จักตกเขียวเลยค่ะ แม่เกิดปี11 ขนาดบ้านเราเป็นคนใต้ ถามแม่เมื่อวานแม่บอกไม่เคยได้ยินคำนี้มาก่อน
comment237-3:27 ยังทันนะคะ ดังมากๆ ตอนอยู่ประถมต้น ไม่แน่ใจว่าปลายๆ ยุคหรือยัง

การ์ตูนขายหัวเราะ มหาสนุก และการ์ตูนหนังสือพิมพ์
ก็รณรงค์ในหลายแก๊กของช่วงนั้นด้วย
(จำได้ลางๆ)
comment238:ขอบคุณมากครับ ที่มาเล่าสู่กันฟังเปิดโลกอีกด้านของผม ขอบพระคุณมากครับ เหมือนตำราเล่มเก่าที่ไม่ค่อยมีใครบันทึกใว้ ดีใจที่ได้อ่าน
comment239:ความคิดเห็นนี้ถูกลบเนื่องจาก กระทู้นี้ถูกลบโดยระบบอัตโนมัติทั้งนี้เพื่อเป็นการรักษาบรรยากาศการสนทนา ของเพื่อนสมาชิกโดยรวมค่ะ
comment239-1:ดีแล้วค่ะ อย่าทนเลย

เห็นใจจริง ๆ นะคะ ไม่ได้ประชด

เพราะผู้เขียนก็หน่ายคนบ่นเหมือนกัน

ทำซับฯก็แล้ว พยายามที่จะไม่เหลือแค่ภาษากลาง ก็ดูเหมือนไม่ช่วยอะไรเลย

ถ้ามันไม่ไหว...อย่าอ่านเลยค่ะ ดีแล้ว ดีจริง ๆ
comment240:ฮร่าาา โชคดี ภาษาเหนือ คล้าย ภาษาญ้อ (นครพนม) เลยอ่านเข้าใจ
comment241:ผมคนกรุงเทพ ภาษาถิ่นใดๆ ไม่รู้เลย 
แต่ขอความกรุณา อย่าไปขัดคุณมิ้วเค้าเล่าเลยครับ 

เขาอุตส่าห์เขียนบอกคุณ เรื่องที่มันรับรู้ได้โคตรยากเย็นขนาดนี้ 
ก็ดีเท่าไหร่แล้ว จะไปขัดจังหวะเขาทำไมครับ 


ลองอ่านไป เจอคำภาษาเหนือ ให้ออกเสียงในใจ 
คุณจะพอเดาเสียงไทยกลางได้เอง 
ผมไม่รู้ภาษาเหนือใดๆเลย ก็ยังอ่านรู้เรื่องนะ 

มันยากนิดหน่อย แต่ถ้าคุณอยากได้ความรู้ 
ก็ต้องพยายามกันบ้างไหมครับ 

เหมือนเวลาคุณจะอ่าน text ต่างประเทศ 
ให้ได้ความเข้าใจที่เที่ยงแท้ ไม่ผิดเพี้ยน 
คุณก็ต้องเอา text ต้นฉบับ ที่เขียนด้วยภาษาของผู้แต่งตำราเลย 
แล้วมานั่งแปลกันทีละคำๆ บางทีกว่าจะอ่านรู้เรื่อง 
ต้องนั่งจมอยู่หน้า textbook กับดิกชันนารี เป็นวันๆ


แต่ถ้าคุณคิดว่าสิ่งที่เขาเขียนไว้ มันเป็นความรู้ที่มีค่า 
ช่วยเปิดโลกทรรศน์ของคุณได้มาก คุณก็ต้องพยายาม 
นั่งหลังขดหลังแข็ง แปลมันให้ได้ ใช่ไหม


ผมว่าเด็กสมัยนี้ เอะอะอะไรก็จะของ่ายๆ ไว้ก่อนท่าเดียว
แล้วการอ่านภาษาไทยเหนือที่คุณมิ้วเขียนนี่ 
มันง่ายกว่าการเอา textbook มานั่งถอดความทีละคำๆ หลายร้อยเท่า 
ใจคอจะไม่ใช้ความพยายามกันสักนิดเลยหรือ
comment241-1:จริงค่ะ คนเดี๋ยวนี้ไม่รู้เป็นอะไร ความอดทนต่ำ
comment242:เธอเป็นลูกที่ถูกพ่อแม่ขายไป
กตัญญูบิดา มารดา ปานใด...

ป้าก๋องนั่งรอรถทัวร์ในศาลาไทยกลางเก่ากลางใหม่
แกกำลังจะไปแอ่วใต้...ไปเยี่ยมปี้บัวไรลูกสาวคนโต...

เวลาสี่โมงเย็นถนนลาดยางมะตอยสะท้อนเปลวแดดไหวยิบ ๆ
บนไหล่ทางเป็นดินลูกรังอัดแข็ง ยามลมพัดฝุ่นสีแดงลอยฟุ้ง 
อากาศเมืองเหนือเมื่อสามสิบกว่าปีที่แล้ว บ่ายแก่เช่นนี้แม้จะมีแดดก็ไม่ร้อนจนหัวจะแตกเช่นปัจจุบัน
ทว่าหัวใจของป้าก๋องสุดแสนจะชุ่มชื้น
"ศาลาหลังนี้ป้าแก้วนั่นก๊ะมาแป๋งไว้หื้อ ถ้าบ่าจะอั้นเฮาก็ต้องนั่งตากแดดฮ้อนเป๋นจะดีต๋าย" แกพูดกับลุงใจผู้ผัว
(ศาลาหลังนี้ป้าแก้วเป็นคนสร้าง ไม่อย่างนั้นเราคงต้องนั่งตากแดดร้อนแทบตาย)
"อี่แม่จะไปลืมซื้อแอ๊ปเปิ้ลมาฝากน้องตวยเน้อ" ลูกสาวหล้าอายุเจ็ดแปดขวบที่ตามมาส่งขึ้นรถร้องสั่งของกินตามประสาเด็ก
"เออ ๆ อี่น้อยนี่หยังจะได ขี้โลภกิ๋นแต้ว่า สั่งอยู่ฮั่นกูบ่าได้หูหนวก" แกรับปากพลางบ่น
(น้งน้อยนี่ยังไงเห็นแก่กิน สังอยู่ได้กูหูไม่หนวกเสียหน่อย)

ปี้บัวไรเป็นรุ่นแรก ๆ ที่ไปหาเงินเมืองใต้ สงกรานต์หน้าก็จะครบสามปี
ตั้งแต่ปี้บัวไรไปใต้ ครอบครัวป้าก๋องกับลุงใจก็กินอิ่มนอนอุ่นกว่าที่เคยผ่านมา
ฐานะมาดูดีผิดตา ก็เมื่ออี่น้องไก่ลูกคนรองตามพี่บัวไรไปใต้อีกคน


"ป้าก๋องจะไปไหนเจ้า"  สาวน้อยหน้ามนผอมบางเดินผ่านมา
บนบ่าสะพายย่ามเก่า ๆ เสื้อผ้ามอมแมม ผมเผ้ารุงรัง น่าสงสัยจะมีเหาด้วย
กระนั้นป้าก๋องยิ้มหวานให้เด็กหญิง "ไปแอ่วหาปี้บัวไร น้องกิ่งเลาะไปไหนมา"
"น้องไปใส่เบ็ดตี่นาลุงเตี่ยงเจ้า ค่ำ ๆ อ้ายหลั่นจะไปกู้...ป้าก๋องแต่งตัวง๊ามงาม" 
(หนูไปใส่เบ็ดที่นาลุงเที่ยงค่ะ ค่ำๆ พี่หลั่นจะไปกู้...ป้าแต่งตัวสวยจัง)
ป้าก๋องยิ้มรับคำชมจนตาหยี
ในสายตาน้องกิ่ง เสื้อสีสดกับกางเกงขายาวสีดำ ดูเลิศหรูสะดุดตา คนแถวนี้มีแต่นุ่งซิ่น ไม่ค่อยเห็นแม่ญิงนุ่งเตี่ยวยาว ๆ

"เฮียนอยู่ปอหยังล่ะน้อง" 
"ปิดเทอมใหญ่นี้ก็จบป.สี่แล้วเจ้า"
"อ่อ...อั้นแห-มสองปีก็จบป.หกเนาะ...เฮียนจบแล้วอี่ป้ออี่แม่ว่าจะได" ป้าก๋องกวาดตาประเมินร่างบาง ๆ 
(อีกสองปีจบป.6 พ่อแม่ว่าอย่างไรบ้าง)
เด็กหญิงนิ่งคิด "บ่ฮู้เจ้า"
"น้องกิ่งไค่ไปแอ่วหาปี้บัวไรก่อ"
(น้องกิ่งอยากไปเที่ยวหาพี่บัวไรไหม)
เด็กหญิงตาลุกวาว พี่บัวไรไปใต้หายเงียบสองปี แล้วเพิ่งเห็นตอนปี๋ใหม่ปี๋แล้ว
พี่เขากลับบ้านมาแอ่วเธอก็จำได้ติดตา สาวผิวขาวใส่กระโปรงลายดอก ทาเล็บสีแดง ทาปากแดง ใส่ต่างหูระย้า สวยมาก...

"ไค่ไปเจ้า..." อี่น้องตอบตื่นเต้นตาเป็นประกาย
(อยากไปค่ะ)
"แห-มสองปีป้าปาไปตวยกันน่อ..."
"บ่าฮู้อิป้ออิแม่จะว่าจะไดเจ้า..."
(ไม่รู้พ่อกับแม่จะว่ายังไงค่ะ
"โอ้ย...บ่าว่าหยังเลาะ  เดียวป้าปิ๊กจากกรุงเทพฯ จะแวะไปหา จะซื้อขนมมาฝากน้องตวย"...
โอ้ยไม่ว่าอะไรหรอก เดี๋ยวป้ากลับจากรุงเทพฯ จะแวะไปหา จะซื้อขนมไปฝากหนูด้วย)
ป้าก๋องคิดถึงหน้าป้าแก้ว ป่านนี้แม่เล้าคนดังแวะไปหานายกองกับนางมลพ่อแม่ของกิ่งหรือยังหนอ...
ถ้ายังป้าก๋องก็จะกระซิบ เผื่อได้ค่านายหน้าจากป้าแก้วสักพันสองพัน หวานปากหลายวันเชียวล่ะ

ป้าก๋องลงรถและเรียกแท็กซี่ป้ายดำแจ้งจุดหมายอย่างคล่องแคล่ว
"ไปสะพานควาย บ้าน...เท่าไหร่"
แท็กซี่แจ้งราคาหนนี้ ป้าก๋องแอบยิ้มกับตัวเองพลางนึกในใจ... 
มันไม่บวกเพิ่มเหมือนเมื่อก่อน แสดงว่ามาดคนเมืองกรุงของป้าน่าเชื่อถือจริง ๆ

บ้านที่ปี้บัวไรกับอี่น้องไก่อาศัยอยู่ มีเด็กสาววัยสิบสามถึงสิบแปดปีอยู่ด้วยกันทั้งหมดสิบกว่าคน
แม้ทางเข้าค่อนข้างซับซ้อน แต่สามปีมานี้ ป้าก๋องมาบ่อยร่วมสิบหน จึงจำตรอกซอกซอยแม่นยำ
มันเป็นบ้านไม้กลางเก่ากลางใหม่อยู่ในซอยอินทามาระ บ้านไม่ใหญ่มาก มีแค่สามห้องนอน
เด็กสาวจะแบ่งกันนอนห้องละสี่ถึงห้าคน ห้องรับแขกก็คือห้องกินข้าว ห้องครัวอยู่ด้านหลัง
ห้องน้ำห้องท่าสะอาดเรียบร้อยดี เพราะที่นี่จะมีคนคอยทำความสะอาดและทำอาหารให้สาว ๆ กินอิ่มครบมื้อ

จากเมืองเหนือสู่เมืองกรุงใช้เวลาเดินทางสิบกว่าชั่วโมง ป้าก๋องมาถึงแต่เช้ามืด
เด็กสาวเพิ่งจะเข้านอนพักผ่อน แต่อี่ยู่คนครัวกำลังจะไปจ่ายตลาดที่สะพานควาย 
มันเปิดประตูรับป้าก๋อง ใบหน้าคนครัวที่ทำความสะอาดด้วยไม่เคยยิ้มให้ผู้ใด 
ป้าก๋องแก่คราวแม่มันก็ไม่ยิ้มไม่ไหว้ "อี่ฮ่านี่ หน้าบูดสุตุ๊ตึงปี๋ตึงจ๊าด เปิงก่ะ ไผก็บ่าเอามัน" ป้าก๋องนึกค่อนแคะในใจเหมือนทุกที
นังนี่หน้าบูดหน้าบึ้งทั้งปี มิน่าล่ะ ใครก็ไม่เอามัน)

ที่นอนสำหรับพ่อแม่ที่มาเยี่ยมลูกสาวก็คือมุมหนึ่งของห้องรับแขก 
มีเสื่อม้วน ๆ กับผ้าห่มและหมอนพับกองไว้ ถ้าจะนอนค่อยคลี่ออกมา
ป้าก๋องไม่ชอบบ้านนี้เท่าใดนัก มันทั้งอึดอัดคับแคบ 
แม้จะเป็นบ้านเดี่ยวแต่ดูแล้วพื้นที่ทั้งหมดคงจะเกินครึ่งงานนิดเดียว
และถ้ารวมป้าที่เป็นแขกก็ขาดอีกแค่สองจะครบซาวคนไม่รู้ยัดกันอยู่เข้าไปได้อย่างไร
คิด ๆ แล้วก็สงสารลูกสาว รออี่หล้าเฮียนจบอีกสองปี 
ก็คงพอดีที่อี่บัวไรกับอี่ไก่ใช้หนี้หมดได้ขยับขยายไปเช่าแฟลตอยู่ดีกว่านี้

ใกล้เที่ยง บัวไรตื่นก่อนน้องสาว เธอเห็นแม่นั่งเล่นอยู่หน้าบ้าน 
"อี่แม่...มาได่จะได" บัวไรยกมือไหว้ สาวน้อยวัยสิบหกไม่มีท่าทียินดียินร้าย
(แม่มาได้ยังไง)
"นังรถทัวร์มานั่นก๊ะ...ถามง่าว ๆ"
(นั่งรถทัวร์มาสิ ถามโง่ ๆ)
"น้องบ่าได้ถามว่านั่งรถหยังมา...อี่แม่มาหยะหยัง" บัวไรขยับผ้าถุงให้เข้าที่ ทรุดตัวนั่งบนบันไดระเบียงบ้าน
(หนูไม่ได้ถามว่านั่งรถอะไรมา...แม่มาทำไม?)
"ก็...กึ๊ดเติงหาสูสองคนนั่นก๊ะ"
(ก็คิดถึงลูกสองคนน่ะสิ)
"กึ๊ดเติงหา?...สองเดือนตี่แล้วแม่ก็มา..." บัวไรมองถนนหน้าบ้าน สายตาว่างเปล่า
"อี่นี่! แม่มาหาแทนที่จะดีใจ๋ มาทำหน้าหมดอาลัยตายอยากใส่!" ป้าก๋องเสียงขุ่น

บัวไรนึกย้อนกลับไป สองเดือนที่แล้วแม่มาเยี่ยมเบิกเงินไปสองหมื่น
เดือนที่แล้วเธอกับน้องก็ส่งไปให้อีกหมื่น มันช่างเยอะแยะมากมายเหลือเกิน
เมื่อเอาไปรวมกับของเก่าที่ยังติดตัวแดงกับเจ๊สมใจอยู่อีกไม่รู้กี่หมื่น ขี้เกียจจำ!

บัวไรกับไก่ รับแขกตั้งแต่ บ่ายสองบ่ายสาม กว่าจะได้พักในแต่ละคืนก็เกือบรุ่งสาง
ไม่รู้ใครเป็นใครบ้างที่หมุนเวียนเปลี่ยนเข้ามา อย่าถามถึงความขมขื่นเพราะไม่มีเวลาให้คิดอะไรเลย
รับแขกคนสุดท้าย หัวถึงหมอนก็หลับเป็นตายแทบทุกคืน ก็ยังดี...เพราะถ้าไม่เหนื่อยขนาดนี้
ก็อาจจะต้องกินยากล่อมประสาทอย่างปี้ผัน คนบ้านป่ายาง ที่เพิ่งมาเจอกันที่นี่

จะมีใครรู้ร่างกายที่ดูสวยงามยามแต่งแต้มตอนออกไปทำงานที่ร้านกับตอนนี้แทบจะเป็นคนละคน
เธออายุยังน้อยมันไม่ถึงกับทรุดโทรมดูไม่ได้ ก็แค่ระโหยโรยราเหลือเกิน โดยเฉพาะหัวใจ
ไม่รู้ว่าความสดใหม่จะอยู่ได้อีกกี่วัน...ไม่รู้ว่าความสาวความสวยจะร่วงโรยแล้วเหี่ยวเฉาเร็วแค่ไหน

"เมิงบ่าอยากหื้อกูมา กูปิ๊กก็ได้"  ป้าก๋องสะบัดหน้าพรืดอย่างกับสาวรุ่นตั้งแง่งอน
"บ่าไจ้บ่าอยากหื้อมา...เฮ้อ...ตี่นี้มันคับแคบน้องเอ็นดูอี่แม่ต้องมานอนคุดคู้" บัวไรหันมองหน้าแม่พูดเสียงอ่อนลงมาก
(ไม่ใช่ไม่อยากให้มา เฮ้อ...ที่นี่มันคับแคบน้องสงสารแม่ต้องมานอนคุดคู้)
"กั๊บตี่อยู่ได้ กั๊บใจ๋อยู่ยาก...น้องเลาะ ตื่นละกา...กูบ่าอยากอู้กับเมิงล่ะอี่ไร..." ป้าก๋องทำท่าไม่หายเคืองง่าย ๆ
(คับที่อยู่ได้ คับใจอยู่ยาก...น้องล่ะ ตื่นหรือยัง กูไม่อยากคุยกับเมิงล่ะอีไร)
"มันไปกับแขกจนตี๋สี่ป๋าย ท่าจะอีกเมินกว่าจะลุก"  บัวไรพูดขณะหันมองเปลวแดดใกล้เที่ยง 
(มันไปกับแขกจนตีสี่กว่า ท่าจะอีกนานกว่าจะตื่น)
อี่น้องไก่ห่างกันปีหน่อย ๆ เพิ่งมาทำงานได้ปีเดียว ไก่สวยกว่าบัวไรที่ดูเคร่งขรึมเป็นนิสัย
ไก่อายุยังไม่เต็มสิบห้าแต่ก็มีทรวดทรงองค์เอวตามประสาสาวจี๋ (สาวน้อย) กิริยามารยาทอ่อนหวานยิ้มง่าย
แม่เลี้ยงสมใจบอกว่า ไก่ขายดิบขายดี มีคนจองจนต้องจัดคิวให้...บัวไรไม่อิจฉาไก่เหมือนคนอื่น ๆ
ตรงกันข้ามเธอเวทนาน้องเสียจนบางคืนนั่งมองน้องหลับสนิทไม่รู้เนื้อรู้ตัวแล้วต้องแอบร้องไห้...
เวรกรรมอะไรของเราหนอ...บัวไรคิดบ่อยครั้ง

สามวันผ่านไป หลังจากพาแม่ไปซื้อของกินของใช้ที่อยากได้ บัวไรก็ต้องเอ่ยอย่างสุดเก็บไว้
"อี่แม่...มันจะได หยังจะเบิกเงินแหมแล้ว"
แม่ นี่มันเรื่องอะไร ทำไมจะเบิกเงินอีกแล้ว)
"เอ๊า...ก็เงินมันหมด กูต้องไจ้ เมิงจะหื้อไปเอาตี้ไหน"
อ้าว...ก็เงินมันหมด กูต้องใช้ เมิงจะให้กูไปเอาที่ไหน
"โค๊ะ...เดือนตี่แล้วน้องกับไก่ฝากป้าแก้วไปหื้อเป๋นหมื่นแม่บ่าได้ฮับกา..."
เดือนที่แล้วหนูกับไก่ฝากป้าแก้วไปให้เป็นหมื่น แม่ไม่ได้รับเหรอ

"ได้ก่ะ...แต่มันหมดแล้ว อันนั้นก็ต้องซื้อ อันนี้ก็ต้องไจ้ งานกิ๋นงานปอยนักจะต๋าย 
ไปแต่ละกำก็ต้องฮอมต้องจ่าย มีลูกสาวมาหาเงินตึงสองคน  จะยอมหื้อคนดูถูกแม่กา"
ได้สิ แต่มันหมดแล้ว อันนั้นก็ต้องซื้ออันนี้ก็ต้องใช้ งานกินงานเลี้ยงเยอะจะตาย
ไปแต่ละทีก็ต้องใส่ซอง มีลูกสาวมาหาเงินตั้งสองคน แม่ไม่ยอมให้คนดูถูกเด็ดขาด

บัวไรมองหน้าแม่น้ำตาคลอเบ้า...แม่ไม่อยากให้คนดูถูกว่าจนเหมือนเมื่อเก่า
แต่...เธอกับน้องถูกคนเหยียดหยามวันละกี่หน ต้องอดทนถูกย่ำยีตั้งเท่าไหร่
เงินทองหาได้ไม่เคยได้จับได้ต้อง...มันคือเวรกรรมอะไร?!

"อี่แม่...หยังมาบ่าเก็บบ่าออมพ่อง...น้องอิดจะต๋ายแล้วนา..."
(แม่ ทำไมไม่เก็บหอมรอมริบบ้าง หนูเหนื่อยจะตายแล้วนะ)
"เมิงอู้จะอี้ จะบ่าหื้อไจ้ก่อ...บ่าหื้อกูบ่าเอาก็ได่ จะจ๋ำไว้เมิงมันใจ๋ดำกับป้อแม่..."
(พูดงี้ จะไม่ให้? ไม่ให้กูก็ไม่เอา จะจำไว้เมิงมันใจดำกับพ่อแม่

"แม่!...หยังมาว่ากำนี้ แม่ผ่อลอ...น้องอยู่ตี้ไหน...แม่จะมาเอา ๆ อย่างอี้ จะหื้อน้องต๋ายคาซ่องเนี่ยกา
บ่าต้องได้ผุดได้เกิด เป็นกาหลี่ขายhee จนต๋ายก๊ะ แม่ถึงจะปอใจ๋"
(ทำไมพูดแบบนี้ แม่ดูสิ หนูอยู่ที่ไหน แม่จะมาเอาเงินแบบนี้ จะให้หนูตายคาซ่องเลยเหรอ
ไม่ต้องได้ผุดได้เกิด เป็นกาหลี่ขาย...จนตายใช่ไหม แม่ถึงจะพอใจ)

"อี่บัวไร...อี่ฮ่า...อี่ปากหมา...เมิงว่าแม่หยังอี้ กูจะแจ่งเมิงทำบ่ามาค้าบ่าขึ้น" 
อีลูกปากไม่ดี กูจะแช่งให้ทำมาค้าไม่ขึ้น
"เออดี! แจ่งไปเลย แจ่งหื้อตายฮ่าตายโหงได้ก็ดี! ฮู้ว่าเกิดมาต้องเป๋นหยังอี้ ต๋ายเหียฮู้แล้วฮู้รอด!"  
เออดี แช่งเลย แช่งให้ตายฮ่าตายโหงได้ก็ดี รู้ว่าเกิดมาต้องเป็นอย่างนี้ ตายเสียให้รู้แล้วรู้รอด
บัวไรตะโกนใส่หน้าแม่...ป้าก๋องหน้าชายืนนิ่งสักครู่

และแล่ว...ทิ้งตัวร้องไห้ปริ่มจะขาดใจตาย ปากก็พร่ำพรรณา ลำเลิกบุญคุณข้าวม่ามน้ำนมแม่มันไม่มีค่า
กูอุ้มท้องเมิงมาเหนื่อยหนักสาหัส เจ็บท้องปานเกือบตายเมิงไม่มีทางรู้
เมิงใหญ่เป็นคนเพราะเลือดในอกของกู ดูสิดูวันนี้ปีกกล้าขาแข็ง โยนความผิดให้แม่ เมิงช่างบาปหนาเหลือเกิน
กูทุกข์กูยาก อดอยากปากแห้ง ไม่จำเป็นก็ไม่เคยอยากรบกวนลูก ชีวิตแม่นี่ให้ได้ แต่ทำไมลูกใจร้ายใจดำเหมือนยักษ์เหมือนมาร
แม่ไม่มีจะกินลูกก็ไม่สนใจ ตัวเองอยู่ทางนี้ได้กินอิ่มคงลืมไปแล้วยามอดอยู่บ้านนามันทรมานขนาดไหน
"กูอยากตาย! อยากตายให้มันพ้นความจน! กูมันคนเลวส่งลูกมาอยู่ซ่อง...เอาลูกมาขายเป็นกาหลี่ กูมันคนฉิบxาย..."
พูดไปร้องไปฟูมฟายสะอึกสะอื้นตัวโยน 
และบัวไรก็ร้อง ๆ สำนึกผิดแทบขาดใจเช่นกัน

"แม่จ๋าอย่าอู้จะอี้ น้องผิดไปแล้ว  น้องปากไว น้องอู้บ่าดี ยกโทษหื้อน้องหนา ลูกขอสุมาเจ้าแม่จ๋า..." //ขอสุมา=กราบขอโทษ
ทำอย่างไรแม่ก็ไม่ดีขึ้น กระทั่ง... "อี่แม่จะเอาเต๊าใดก็ไปเบิกตี้เจ๊สมใจเต๊อะ เดียวน้องกับอี่ไก่ก็หาไจ้เปิ้นเอง..."

***พี่บัวไร ไม่ได้เสียชีวิตด้วยโรคเอดส์ เธอไปต่างประเทศและไม่มีใครได้ข่าวคราว...อีกเลย



แม่เล้าพ่อเล้า เจ้าของซ่องไม่ต้องห่วงเงินจะสูญ
เพราะ...พ่อแม่เด็กสาวเป็นตัวประกันชั้นดี บ้านอยู่ที่ไหนก็รู้
เด็กสาวไม่มีทางไปไหนได้เลย...จนกว่าจะใช้หนี้หมด...

ตอนหน้า...ถ้าไม่สวยขายไม่ได้ ชะตากรรมเป็นอย่างไร
โปรดติดตามด้วยค่ะ

คืนนี้นอนหลับฝันดีราตรีสวัสดิ์
comment242-1:หึๆๆ แม่จะอี้ก่อมี // ขอให้พี่บัวไรหลุดพ้นจากแม่ชั่วๆ ไปได้ดิบได้ดีเมืองนอกเต๊อะเน้อ
comment242-2:เกรงจะไม่ใช่อย่างนั้นน่ะสิ
comment242-3:เศร้าจัง สงสารบัวไรกับไก่ 

แม่ก็นรกมาก ยังมีกะใจใช้เงินที่ลูกหาจากการที่ต้องนอนกับผู้ชาย
comment242-4:อยากรู้ว่าแม่พี่บัวไร เค้าคิดถึงลูกสาวบ้างหรือเปล่า ความเป็นคน ความเป็นแม่ คงไม่มีเลยสินะ
มีแต่หน้าตาที่อยากจำอวดร่ำอวดรวย
comment242-5:ขอพักตรงนี้แปปนะคะ
comment242-6:ขอพักด้วยคนค่ะ
comment242-7:ผมเกิดปี25 โตพอจะทันยุคของคำว่าตกเขียว กับไปนอก
อ่านแล้วมันจุกยังไงก็ไม่รู้

จขกท เขียนได้ดีมาก 
อ่านแล้วมันเศร้ามาก
comment243:เราว่าควรเลิกถกเถียงกันเรื่องภาษาได้แล้ว 
จขกท. ก็อุตส่าห์เขียนซับไตเติ้ลไว้ให้สำหรับคนที่อ่านไม่เข้าใจ ทุกอย่างน่าจะจบซักทีเนอะ
ต่อจากเม้นเราไปของให้คอมเม้นท์กันแค่เนื้อหาในกระทู้ที่ จขกท. ต้องการสื่อเถอะ
(ปล. เป็นคนภาคกลาง ไม่รู้ภาษาถิ่นซักภาค แต่อ่านแล้วมันก็พอเดาบริบทรวมๆได้เข้าใจ 80% ยังไงมันก็ภาษาไทยอ่ะนะ)

----เม้นเกี่ยวกับกระทู้-----
ก่อนอื่นต้องขอบคุณ จขกท. ที่มาพิมพ์เรื่องนี้ให้ได้อ่าน 
ตอนอ่านชื่อกระทู้ครั้งแรกยังงงเลย ตกเขียวคืออะไร? โรคอะไรซักอย่างป่ะวะ555555555
ต้องบอกว่าคำๆนี้เด็กเจเนอเรชั่นเราไม่น่ามีใครรู้จักแล้ว (เราพึ่ง 22)
พอเขามาจนถึงตอนนี้บอกเลยว่าหดหู่สุด โดยเฉพาะตรงที่พ่อแม่แท้ๆเองนี่เเหละที่ส่งลูกตัวเองไปขายตัว โคตรรับไม่ได้อ่ะ 
แทนที่พอแม่จะเป็นคัดค้านลูกกับเรื่องพวกนี้ กลับเป็นตัวเองที่เต็มใจส่งลูกไปเพื่อความสุขสบายของตัว
จะอ้างว่าเป็นวัฒนธรรมหรือสภาพสังคมอะไรก็เถอะที่ทำให้เป็นแบบนี้ แต่ถ้าในฐานะคนเป็นพ่อเป็นแม่เห็นลูกเป็นแบบนั้นรับได้หรอวะ
comment244:อ่านแล้วหดหู่นะคะ เราอายุ 24 ไม่รู้จักตกเขียว และดอกคำใต้เลย มารู้จักเพราะกระทู้ของคุณมิ้ว กระทู้นี้เลยค่ะ เราว่าการที่คุณมิ้วออกมาเขียนเรื่องนี้ไม่ได้ทำให้ใครเสียหายนะคะ มันเป็นเรื่องจริงความจริงคือความจริงที่เคยเกิดขึ้น มันเป็นบาดแผลที่ควรได้รับการเยียวยา หรือการรักษา
comment245:พี่บัวไรมีตัวตนจริงค่ะ รับประกันด้วยเกียรติ...เรื่องนี้หม่ามี้อิฉันเล่าเองทุกช๊อตทุกตอน เพราะ
พี่บัวไรมาปรับทุกข์กับแม่ซึ่งตอนนั้น คุณแม่อิฉันเป็นช่างทำผมมือวางอันดับหนึ่งในหมู่บ้าน (เพราะมีอยู่ร้านเดียว แฮ่ ๆ)
ผู้หญิงอะนะ จะเดินทางไปไหนมาไหน ไปงานม่วนงานปอยก็ต้องมาแต่งมาเสริม
ใครจะล่องใต้ก็ต้องมาทำสวยทำงามกับคุณนายแม่...

ใครไปเจออะไรมาก็มักจะเล่าให้ฟัง บ้างก็อวด บ้างก็ปรับทุกข์ (คุณนายแม่บุคลิกใจเย็นมาก...ทำผมช้าสุด ๆ ด้วย 555)

เพราะงั้นอี่แม่ข้าเจ้าก็เลยรู้เรื่องราวเยอะมาก ขณะที่ลูกสาวซึ่งช่วยตากโพกผม คอยแกะกระดาษห่อน้ำยาดัดผมตากแดด 
ก็พลอยรู้เรื่องกับเขาไปด้วย...
ไม่แปลกใจแล้วชิมิ...ทำไมอี่นี่รู้เยอะจัง
comment245-1:ธัมโมสังโฆ อ่านมาตะม่อก สามทุ่มป๋าย จนเต้าบะเด่วตี๋สี ไก่ตั้งขันได้เป๋นสามรอบ เสียงตุ๊ลุงลุกมากวาดลานวัด (ก่อว่าเสียงเปรตบ่าฮู้นะ) ซ่าว ๆ ๆ ข้าเจ้ากะลังอ่านจบ ถถถถ เป๋นดีม่วนดีงันเปิดโลกทรรศน์ขนาด ซวะทวิตเตอร์ที่ว่าติดนักแกมาได้นิ บ่าใจ้ธรรมดาเน้อ 55555 

เดวแลง ๆ ปิ๊กมาอ่านใหม่เน้อ ต๋าตุบหมดละ นอนเดิก = =

ซับไตเติ้ลค่ะ
[Spoil] คลิกเพื่อดูข้อความที่ซ่อนไว้ป้าดโทะ อ่านมาตั้งแต่สามทุ่มจนกระทั่งตอนนี้ตีสี่ ไก่ขันสามสี่รอบ เสียงหลวงพ่อลุกมากวาดลานวัด อิฉันกำลังอ่านจบ สนุกมากค่ะเปิดโลกทรรศน์สุด ๆ ขนาดที่ทำให้ทิ้งทวิตเตอร์ที่ว่าติดนักหนามาได้นี่ ไม่ธรรมดานะคะ เดี๋ยวเย็น ๆ กลับมาอ่านใหม่ค่ะ ตาบวมหมดแล้ว หลับดึกเกิน 



(ยัดวุ้นแปลสำเนียงลงปาก) ปกติตอนเด็ก ๆ เคยได้ยินแต่คนไปมาเลค่ะ น้องเป็นคนลำพูนที่หมู่บ้านไม่มีนะคะ ได้ยินแม่เล่าจะมีเป็นบางกลุ่ม หรือบางคนมากกว่าค่ะ ส่วนมากเต็มใจไปกันแล้วก็เป็นวัยกลางคนด้วย แต่เรื่องไปนอกนิไม่เคยได้ยินค่ะ หรือเราโลกแคบหว่า = =

มีป้าคนนึง สามีแกไปสร้างหนี้สินไว้เยอะ แกเลยตัดสินใจไปขายค่ะ น่าจะมาเลไม่งั้นก็ใต้ ๆ นู่นเลยจำไม่ได้แม่เล่าให้ฟัง พอแกกลับมาแกเล่าให้แม่ฟังตอนเจอกันเพราะแกหายไปหลายปีเลย แต่ก็กลับมาเป็นสามีภรรยากันอยู่นะคะ ถถถถ

เราว่าเป็นการให้ความรู้ ความเข้าใจในอีกแง่หนึ่งนะคะ ถามว่าถ้าบ้านเราเคยมีแบบนี้บ้าง เราก็คงเข้าใจและอาจจะมีตัวอย่างเล่าสู่กันฟังเป็นตัวอย่างได้นะ อดีตมันก็คืออดีตที่ย้อนกลับมาไม่ได้แล้ว แต่สิ่งที่ทำได้คือนำสิ่งเหล่านี้มาย้ำเตือนไม่ให้สังคมเรากลับไปคิดแบบนั้นได้อีกเนาะ อย่างน้อยหลาย ๆ คนซึ่งเป็นส่วนมากที่ยังไม่รู้ว่า ตกเขียว คืออะไรก็ได้ทำความเข้าใจเพราะกระทู้ของคุณมิ้วนี้ ส่วนเราเคยได้ยินเพราะละครค่ะ 555555 ก็มาเข้าใจถึงที่มาที่ไปและเรื่องราววันนี้เช่นกัน ขอบคุณคุณมิ้วสำหรับข้อมูลในอีกแง่หนึ่งมาให้ได้ทราบกัน รออ่านต่อค่ะ ^ ^
comment246:ติดตามครับ อ่านคำเมืองสนุกกกว่าจริงๆ  ปล คนอีสานครับ แต่แฟนเป็นคนเหนือ ตอนไปเที่ยวบ้านปวดหัวมาก 555555 อ่านง่ายกว่าฟังเยอะครับ
comment247:กำลังแปลกใจว่ามีคนไม่รู้จักตกเขียวเยอะมาก ทั้งๆที่เป็นเรื่องราวใหญ่โตขึ้นหน้าหนังสือพิมพ์ ออกข่าวโทรทัศน์ ความรู้สึกเหมือนมันเพิ่งผ่านไปไม่นานนี้เอง หรือเพราะว่าเราไม่ได้ดูทีวีเป็นกิจลักษณะมาเกือบยี่สิบปีแล้วหว่า
comment247-1:มันก็เกือบ 20 ปีแล้วนะครับที่เรื่องนี้หายไปจากความรับรู้ของสังคมไทย 

จำได้ว่าพอปี 2540 เป็นต้นมา ก็ไม่มีเรื่องตกเขียวปรากฎบนหน้าสื่อแล้ว แต่ตอนนั้นมีกระแสใหม่มาแทน คือ นศ. ขายตัว 

ชุด นศ. อัพราคาค่าตัวจากหลักร้อยเป็นหลักพัน ( ซึ่งเป็นเงินที่มากพอควรในตอนนั้น ) สื่อเล่นเรื่องนี้กันเยอะมาก มีทั้ง นศ. จริงๆ และทั้งไม่ได้เป็น นศ. แต่ไปซื้อชุดมาใส่อัพราคา 

ม.เอกชน บางแห่งใน กทม. โดนสังคมตั้งชื่อเล่นล้อไปในทางสองแง่สองง่ามก็ในช่วงนั้นแหละครับ

คนที่อายุต่ำกว่า 30 ลงมา จะไม่รู้จักตกเขียวก็ไม่แปลกหรอกครับ
comment247-2:ผมเองก็หลงลืมคำนี้ไปแล้ว ตอนที่ได้ยินก็ยังเด็ก พอได้มาอ่านกระทู้นี้ความทรงจำช่วงนั้นก็กลับมา

ต้องขอบคุณเจ้าของกระทู้ที่เขียนเรื่องราวเหล่านี้
comment247-3:ปริมาณข่าวสาร  ปริมาณสื่อ และ เนื้อหาในยุคนี้มันเยอะมาก พูดง่ายๆ โซเชียลมันเยอะ เรารับรู้เรื่องราวของคนอื่นมากกว่าแต่ก่อนที่เป็นเรื่องข่าวคราวจริงๆ 

และสมัยนี้ พูดกันเฉพาะในพันทิปนี่ก็เปลี่ยนแปลง สิบปีก่อน คนจะเล่นพันทิป เป็นคนทำงานเป็นส่วนมาก ทุกวันนี้ คนอายุเริ่มที่ 10 - 12 ก็น่าจะเข้าพันทิปอ่านได้ เม้นได้กันแล้ว  เพราะการมาของ สมารท์โฟน + ทัชสกรีน 

ดังนั้น คนที่เพิ่งเคยได้ยิน ไม่แปลกเลย เขาเหล่านั้นอายุไม่มาก  และคนที่ไม่รู้จริงๆ ไม่เข้าใจก็มาก เพราะไม่เคยข้องแวะไม่ได้รับรู้
comment248:เคยได้ยินคำว่า ตกเขียว ตอนเรียนอาจารย์ปิงเมื่อประมาณ 6-7 ปีที่แล้ว ตอนนั้นก็รู้สึกแย่แล้วนะ  ว่าแบบ ทำไมพ่อแม่ถึงมีความคิดที่จะขายลูก

ยิ่งพอได้มาอ่านเรื่องชัดๆ แบบนี้ยิ่งหดหู่เข้าไปใหญ่ 

ขอบคุณที่นำมาเล่าสู่กันฟังนะคะ
comment249:ผู้หญิง จะเลือก เงิน 


หรือ สมัยนี้ นศ.เอกชน ที่ต้องจ่ายค่าเทอมแพง ก็หาคนเลี้ยง  หาเสี่ยเหมือนกัน

ที่เป็นข่าวก็เยอะ  ที่ว่าจะส่งเสียเดือนละเท่าไหร่.



แต่ถึงยังไง  เราก็ต้องปกป้องดูแล ไม่ให้ ผู้หญิงต้องเข้าไปในวงจรนี้    ดึงออกมาจากเรื่องแบบนี้.

เพื่อให้สังคมมันไม่ตกต่ำไปกว่านี้
comment250:รอนะครับ
comment251:มาปูเสื่อรอต่อไปครับ
comment252:ไม่รู้จักคำว่าตกเขียวเหมือนกันค่ะ เคยได้ยินแต่เรื่องพ่อแม่ส่งลูกไปขายตัว แต่ไม่คิดว่าจะเป็นถึงขนาดนี้
comment253:มารอค่ะ
comment253-1:ชอบชื่อล็อคอินคุณจังเลยค่ะ เห็นแล้วหิว
comment254:ความโหดร้ายของสังคมสมัยก่อน T^T
comment255:ขอบคุณจ๊าดนักครับตี้มาแชร์หื้อได้ฟังได้อ่านกั๋น ผมคนเมืองเหมือนกั๋นอ่านแล้วกึดหาสมัยตะก่อน ผมเกิยได้งินเรื่อง ตกเขียว อยู่สมัยต๋อนเป๋นละอ่อนประถม เปื่อนบางคนผมยังได้ทุนการศึกษาเกี่ยวกับเรื่อง ตกเขียว หรือตี้เขาฮ้องกั๋นว่า  "ทุนตกเขียว"  จะไดผมก็ติดต๋ามอ่านอยู่เด้อครับ เป๋นกำลังใจ๋หื้อครับ
comment256:เกิดทันยุคนั้นค่ะ  เราอยู่เชียงรายเปนคนในหมู่บ้านไม่กี่คนที่ได้เรียนมัธยมต่อแถวบ้านเรามีไปขายตัวประปราย แต่ เราเคยไปหมู่บ้านแถวพะเยาที่เค้าส่งลูกสาวไปขายเราจำไม่ได้จริงๆว่าแถวไหนหมู่บ้านอะไร  จำได้แต่พะเยาเพราะพ่อเราคนพะเยาเค้าพากลับไปเที่ยวหาญาติ  บ้านไม้สักหรือบ้านปูนหลังใหญ่ๆ  มีรถกะบะกันทั่งนั้น
comment257:เมื่อเช้าถามแม่...แม่บอกว่าสมัยนั้น(2538) ที่อ.ดอกคำใต้ก็เป็นอำเภอเล็กๆ เศรษฐกิจดีมาก การเงินคร่องดีกว่าในตัวจังหวัดอีก แม่เทียบให้ฟังลูกค้าจำนำทองที่ดอกคำใต้ประมาณ3ล้านเทียบกับอำเภอเมืองแค่ประมาณล้าน คนที่นั่นใช้เงินแบบไม่ค่อยเห็นค่า เวลามาซื้อทองก็เล่าเปิดเผยนะเรื่องการทำงาน ที่นั่นส่วนใหญ่ต้องการลูกสาวเพื่อขายในอนาคตอย่างที่พี่เล่า มีเงินเยอะกันถึงขนาดต้องซื้อรถกันข้ามจังหวัดเพราะปริมาณความต้องการซื้อมีมาก พอมารู้อย่างนี้ก็รู้สึกสะเทือนใจ คงไม่แปลกที่จะมองเด็กสมัยนี้ว่าวัตถุนิยมเพาะอดีตของสังคมหล่อหลอมเด็กพวกนั้นมา 
ปล.คุณแม่เลิกขายทองสาขานั้นช่วงปี39ตอนนี้ไม่รู้เป็นยังไงแล้วเหมือนกัน เรื่องที่แม่เล่าเกือบ20ปีนะคะ ไม่อยากให้ตัดสินกับคนสมัยนี้เนอะ
comment258:เป็นการเปิดโลกมาก
comment259:ขอเล่าจากความทรงจำ ของคนปลายทางบ้างนะครับ

   สุไหงโก-ลก ราวๆปี พ.ศ. 2520 หรือก่อนนั้นไม่กี่ปี มีซ่องผุดขึ้นมาเยอะมาก และเฟื่องฟูอยู่นานร่วม 20ปี
สมัยนั้นผู้ชายที่อยู่ต่างอำเภอเช่น อำเภอเมือง ตากใบ แว้ง สุไหงปาดี ถ้าชวนกันไป ”โก-ลก” เป็นอันรู้กันว่าไปตีหม้อ
และก็เป็นที่นิยมกันมากในหมู่นักเที่ยวชาวมาเลเซีย บางร้านถึงกับไม่รับแขกไทยเลยก็มี

   ยุคนั้นมีหญิงสาวชาวเหนือเต็มไปหมด ทั้งที่โดนขายมา และสมัครใจมาเอง หลายคนยึดอาชีพนี้จนทำไม่ไหว ก็กลับบ้านไป
อีกส่วนหนึ่ง(มีจำนวนเยอะมาก) ได้เจอกับชายที่พร้อมจะเริ่มต้นชีวิตใหม่กับเธอ ชายเหล่านั้นก็ไม่ใช่ใครที่ไหน
เป็นหนุ่มไทยหัวใจหล่อที่กล้าสวนกระแสค่านิยมสาวพรหมจรรย์ของชายไทยสมัยก่อน
     พอดีกับที่ยุคนั้นจังหวัดชายแดนภาคใต้ มีโครงการพัฒนาก่อตั้งหน่วยงานต่างๆเยอะมาก นิคมสร้างตนเองหลายแห่ง 
เช่น นิคมแว้ง สุคิริน และศรีสาคร หน่วยงานราชการอื่นๆก็ผุดขึ้นมาหลายที่ กองร้อยตำรวจตระเวนชายแดน 
กองร้อยทหารพรานนาวิกโยธิน หน่วยงานของกรมชลประทาน หน่วยพัฒนาการเคลื่อนที่  
พวกหน่วยงานเหล่านี้มีเด็กหนุ่มจากต่างถิ่นมาบรรจุใหม่เต็มไปหมด โดยเฉพาะตำรวจ ทหาร ถ้าไม่ได้สาวชาวบ้านเป็นเมีย 
ก็ได้เมียเป็นสาวชาวเหนือกันถ้วนหน้า พอมาอยู่กินมีลูกมีหลาน กันจนถึงทุกวันนี อีกส่วนที่มีมากหมือนกัน 
คือเป็นเมียน้อยของคนมาเลเซีย มีลูก ซื้อบ้านหรือเช่าบ้านอยู่กันตามปกติ แต่ที่ไม่ปกติคือ นานๆลูกจะได้เจอพ่อสักที 
           
   หลายคน ตั้งแต่วันที่จากดอกคำใต้ มาสุไหงโก-ลกมา ไม่เคยมีโอกาสได้กลับบ้านอีกเลย หลายคนพ่อ-แม่ 
หรือญาติพี่น้องเสียชีวิตก็ไม่ทราบข่าว หลายคนที่พอติดต่อกันได้ ก็เพียงทราบข่าวจากจดหมายหรือโทรเลข 
แต่ไม่สามารถไปร่วมงานหรือดูใจกันเป็นครั้งสุดท้ายได้ การเดินทางจากสุไหงโก-ลก ไปจังหวัดพะเยาในสมัยนั้น 
ต้องใช้เวลาเดินทางไปขาเดียวร่วมสามวัน จะนั่งรถทัวร์หรือรถไฟ ก็ไม่ต่างกัน  รวมถึงค่าใช้จ่ายในการเดินทางที่สูง 
ถ้าจะไปก็ต้องไปหยิบยืมเขา จึงทำให้หลายคนตัดใจที่จะไม่ไป

PS. ผมโตมาในหน่วยงานราชการแห่งหนึ่งที่พ่อทำงานอยู่ ได้พบเห็นเรื่องราวเหล่านี้มาเยอะมาก 
ที่เล่ามานี้เป็นแค่ส่วนน้อย แต่ก็อยากแชร์ไว้เป็นอุทาหรณ์ ถ้าเห็นว่าเนื้อหาไม่เหมาะสม สามารถแจ้งลบได้เลย
comment259-1:อ่านแล้วก็เสียดาย 3 จว. นะครับ 

จำได้ว่าช่วงก่อนที่จะเกิดเหตุก่อการร้ายรายวัน ภาคใต้ตอนล่างนอกจากหาดใหญ่แล้วก็เป็นสุไหงโกลกนี่แหละ ที่ขึ้นชื่อเรื่องย่านเศรษฐกิจสำคัญ

ชีวิตผมเคยไปไกลสุดแค่หาดใหญ่ เกินนั้นไม่กล้าลงไป กลัวตายจากเหตุความไม่สงบครับ
comment259-2:เมื่อก่อนก็เคยได้ยินว่าสุไหงโกลก เศรษฐกิจเฟื่องฟูไม่แพ้หาดใหญ่ เสียดายถ้าไม่เกิดไฟใต้ เศรษฐกิจน่าจะรุ่งเรืองกว่านี้

มีญาติอยู่หาดใหญ่เพราะฝั่งพ่อเป็นคนใต้ หาดใหญ่เจริญไม่แพ้เชียงใหม่เลย เคยไปเดินแถวตลาดกิมหยง โรงแรมลีการ์เด้น อยากไปเที่ยวอีก
comment259-3:จริงๆแล้วปลายทางของสาวเหนือในยุคนั้นในภาคใต้ ไม่ใช่มีแค่ที่ สุไหงโก-ลก นะครับ
ที่ หาดใหญ่ สงขลา สะเดา (ด่านนอก)ปาดังเบซา เบตง ตัวเมืองนราธิวาส ยะลา ปัตตานี  
มีบ้านป้าxxx ที่เปิดให้บริการเต็มไปหมด 

ตัวจังหวัดอื่นๆก็มี ยุคนั้น หนุ่มน้อยหนุ่มใหญ่ ถ้าได้ตั้งวงกินเหล้ากัน 
พอเมาได้ที่ก็มักจะชวนไปตีหม้อกันต่อ ตามบ้านต่างๆ ที่มีสาวเหนือให้บริการ
กลางคืนเขาจะแขวนโคมไฟสีชมพู หรือไม่ก็เอาโคมตุงมาแขวน

ผมย้ายตามพ่อไปหลายที่ ส่วนมากจะวนเวียนอยู่ในจังหวัดชายแดนภาคใต้
ตอนนั้นมันเห็นจนชิน อาจจะยังเด็กด้วย เลยไม่ได้คิดอะไร
บางที ในโรงเรียนบางทีก็มีเรื่องดราม่าเหมือนกัน (ขออนุญาติไม่กล่าวรายละเอียด)
comment259-4:แม่ข้าเจ้าก็เล่าแบบนี้เหมือนกันค่ะ
เอเย่นส่งไปใต้กับเข้ากรุงก็กลุ่มเดียวกัน 
หลัง ๆ มีแตกแขนงแย่งเด็กกันเองก็ไม่น้อย...

ขอบคุณมากนะคะที่กรุณาเพิ่มเติมข้อมูล
comment259-5:ผมเองก็ลืมๆ เรื่องตกเขียว หรือเรียกง่ายว่าขายลูกกินนี้ไปนานแล้ว แต่ก็ต้องมาเจอเจอเหตุการณ์
ที่สะเทือนใจพอๆกับเรื่องตกเขียว ในบ้านเรา เมื่อตอนไปทำงานรับเหมาในพม่า ที่เมืองย่างกุ้ง ในปี 2008 นี้เอง

          เย็นวันวันหนึ่งจวนย่ำค่ำ หลังจากว่างเว้นจากภารกิจที่ไซด์งาน ผมออกไปเดินเล่น หาอะไรกินนิดหน่อย
เดินตามตรอกซอกซอยไปเรื่อยๆ วันนั้นนึกอยากลองนวดตัวดู เพราะเห็นร้านนวด ร้านคาราโอเกะ ที่ซ่อนอยู่ตามตรอกต่างเยอะมาก 
เรียกได้ว่าเห็นจนชินตา ก็ลองเดินหาดูร้านที่ดูสะอาดมีระเบียบสักหน่อย ปกติร้านนวดส่วนใหญ่ไม่ใคร่สะอาดเหมือนร้านนวดในบ้านเรา 
ที่นั่นส่วนมากจะเป็นห้องแถวโทรมๆ มีเตียงหรือแคร่ไม้ไผ่ วางเรียงๆกัน มีเสื่อปู แล้วก็มีผ้าม่านเก่าๆกั้นไว้
เพื่อความเป็นส่วนตัว พอได้ร้านที่ดูเข้าทีแล้ว ผมก็เดินเข้าไป เสียงทักทาย “มิงกะลาบา” ดังมาก่อน สักครู่ ก็มีสาวใหญ่ 
ประหน้าด้วยทานาคา แก้มขาวนวล เข้ามาประชิดตัว ผมก็เริ่มทำมือบีบๆ เพื่อสื่อให้เขารู้ว่าเราต้องการนวดตัว เธอจูงผมไปนั่งรอด้านใน 
ที่เป็นเตียงกว้างราว 1 เมตรหรือเล็กกว่านั้น ปูด้วยฟูกที่ผ้าปู ดูสะอาดพอใช้

          สักครู่เธอกลับมาพร้อมเด็กสาว ซึ่งดูแล้วยังเด็กอยู่มาก นมยังไม่ตั้งเต้าเสียด้วยซ้ำ เด็กหญิงคนนั้นมาพร้อมกับแม่เธอ 
เพื่อต่อรองราคาค่าตัว.....60 Dol la แม่ของเด็กหญิงพูดออกมา ผมซึ่งกำลังงงๆอยู่ พูดภาษาพม่าก็ไม่ได้ พออธิบายเป็นภาษาอังกฤษก็เข้าใจกันได้ แต่เจ้าของร้านและแม่เด็กพยายามยัดเยียดเหลือเกิน..... 50 Dol la พอเห็นผมไม่สนใจก็พยายาม ลดราคา 
และเริ่มโวยวายเสียงดังมากขึ้น กลุ่มชายที่อยู่ด้านนอก ตามตรอก ก็เริ่มเข้ามาดู ตอนนั้นผมมึนไปหมด ด้วยเพราะดื่มเบียร์ไปก่อนแล้วขวดหนึ่งก่อนมาที่นี่ บวกกับต้องมาเจอเรื่องนี้อีก สุดท้ายผมได้คุยกับชายที่ดูเหมือนเป็นขาใหญ่ที่ตรอกนั้น เค้าสื่อสารภาษาอังกฤษได้ดีระดับพอใช้ พอรู้ว่าผมมาทำงานให้โครงการที่รัฐบาลพม่าว่าจ้าง เค้าดูอ่อนลงมาก และยอมขอโทษในที่สุด

        ปกติผมเป็นคนแอนตี้การเที่ยวผู้หญิงมาก จากการที่เห็น และได้รับรู้เรื่องราวของสาวเหนือในเมืองไทยยุคตกเขียว
แต่พอมาเจอกับตัวเอง ที่แม่พาลูกเร่ขายบริการ เพื่อที่จะได้รับเงินไปเลยโดยไม่ผ่านใคร มันสุดจะรับได้จริงๆ
ผมก็ค่อยๆลืมเรื่องที่เกิดในวันนั้นไป จนมาได้อ่านกระทู้นี้ ความทรงจำเก่าๆเลยย้อนกลับมา
comment259-6:ปัจจุบัน โกลกก็ยังเป็นแหล่งเฟื่องฟูสำหรับสาวขายบริการทางเพศอยู่ เพียงแต่รูปแบบอาจเปลี่ยนแปลงไปตามยุคสมัย ส่วนมากเป็นสาวลาวหรือเกือบทั้งหมดเป็นสาวลาว เคยแจ้งหน่วยงานที่รับผิดชอบปรากฎว่าไม่มีใครสนใจทำอะไร บอกแค่ว่าเค้าทำงานของเค้าก็อย่าไปยุ่งเรื่องของเค้า จะเข้ามาแบบไหนถูกหรือผิดก็ปล่อยเค้าอย่ามาเพิ่มงานให้ จนท.ต้องเหนื่อยเลย 
ปวดใจกับเรื่องแบบนี้ที่แม้แต่ จนท.ที่รับผิดชอบดูแลเรื่องนี้ยังไม่คิดจะทำอะไรให้ถูกต้องเลย
comment259-7:ผมออกจากพื้นที่สุไหงโก-ลก มานานมากแล้ว โมเมนต์สุดท้ายที่ได้รับรู้และสัมผัสเรื่องราวของสาวเหนือที่นั่น
น่าจะราวๆ พ.ศ.2535-2536  พงษ์สิทธิ์ คําภีร์, ศุ บุญเลี้ยง มาแสดงคอนเสิร์ต ที่โรงยิมโรงเรียนบ้านสุไหงโกลก (โรงเรียนบ้าน)
เปิดการแสดงแค่รอบเดียว วันแสดงมีแฟนเพลงต้องการเข้าชมคอนเสิร์ตเป็นจำนวนมาก อาจจะเป็นเพราะ ปู พงษ์สิทธิ์ คําภีร์
กำลังมีชื่อเสียงโด่งดังขึ้นมา มีเพลงที่ดังติดหูหลายเพลง สถานีวิทยุเปิดกันทั้งวัน และพอดีกับที่พงษ์สิทธิ์ ออกอัลบั้มชุดใหม่  
ที่มีเพลง ไถ่เธอคืนมา ซึ่งมีเนื้อหาเกี่ยวข้องกับอำเภอสุไหงโก-ลก โดยตรง คอนเสิร์ตวันนั้นคนจึงเต็มจนล้นออกมาด้านนอก 
ผมก็ไม่เคยทราบตัวเลขที่แน่ชัดมาก่อน ว่าจำนวนหญิงบริการในสุไหงโก-ลก ณ. ตอนนั้น มีจำนวนมากน้อยแค่ไหน
ลองคิดง่ายๆว่าคอนเสิร์ตในวันนั้น แฟนเพลงส่วนใหญ่ (เกินครึ่งแน่) เป็นสาวเหนือ

            ไฮไลต์ของคอนเสิร์ตนี่อยู่ที่เพลง ไถ่เธอคืนมา หลายท่อนที่เป็นจุดพีค เสียงร้องตามจะดังมาก 
และผมสังเกตุน้ำตาที่อาบนองบนใบหน้าของเธอเหล่านั้นได้อย่างชัดเจนมาก บทเพลงคงเข้าถึงก้นบึ้งอารมณ์ของเธอ
ได้ลึกสุดใจ (ลองจินตนาการตอนที่เราอกหัก และอินกับเพลงอะไรสักเพลง ที่ฟังแล้วน้ำตามันไหลออกมาเอง) 
หลังจากพงษ์สิทธิ์ เล่นเพลงนี้จบ มีเสียงตะโกนเรียก เอาอีกๆๆดังไปหมด

ผ่านไปสองปี ที่เธอ มาหายจาก 
ข่าวคราวว่า พ่อแม่เธอนั้นพาไปขาย
เจ็บและช้ำ ต้องจำทน เพราะความจนบังคับจิตใจ 
จากเจียงฮายไปขายตัวอยู่สุไหงโก-ลก

พี่ตั้งตารอ ให้เธอกลับคืนบ้านนา 
ถึงไม่มี ทีวี ตู้เย็น ก็ไม่เห็นเป็นไร
ทิ้งความเชื่อค่านิยม ของคนเก่าล้าสมัย 
ช่วยกันทำนา ปลูกข้าวยังพอได้อยู่

∗ ผ่านชีวิตได้ชื่นชมโลกสวยได้เพียงสิบห้าปี 
ได้แค่นี้ชีวิตกลับมาพบกับความมืดมน
ผ่านมือชายเป็นร้อยเป็นพัน ต้องกล้ำกลืนและอดทน 
เพื่อเก็บเงิน ส่งบ้านไถ่ถอนตัวเอง

ถึงใครใคร รังเกียจเหยียดหยามตัวเธอ 
พี่ยังรักเสมอถึงเธอจะเป็นอย่างไร
อยู่ทางนี้ พี่ทำงาน ทำนา ทำสวน ทำไร่ จะเก็บเงิน ไว้ไปไถ่เธอคืนมา
อยู่ทางนี้ พี่ทำงาน ทำนา ทำสวน ทำไร่ จะเก็บเงิน ไว้ไปไถ่เธอคืนมา
comment259-8:เมื่อ 2 - 3 ปีที่แล้ว
เคยมีพี่คนนึงเค้าเล่าให้ฟังว่า เธอพวกนี้จะเร่ร่อนไปเรื่อยๆ จากเหนือลงใต้เพื่อไม่ให้ราคาตกมาก เพราะถ้าอยู่ที่เดิมนานๆ จะหากินลำบากเลยต้องไปเรื่อยๆ
comment260:หนูเพิ่งรู้จักคำว่า "ตกเขียว" ก็เพราะพี่เลยค่ะ ไม่เคยรู้จักไม่เคยรู้เลยว่ามีเรื่องแบบนี้ในสังคมเราด้วย หนูเพิ่งอายุ25 แต่บ้านหนูอยู่ทางเหนือมีเพื่อนต่างจังหวัดก็หลายคน ทางฝั่งพะเยาก็พอมีอยู่จึงพอรู้เกี่ยวกับดอกคำใต้นิดหน่อยว่าคนอำเภอนี้ ผู้หญิงเขาเป็นโสเภณี. ขอบคุณพี่มากเลยค่ะ ที่มาขยายความคำว่าดอกคำใต้ มีความรู้ยอะขึ้นมากๆเลย
comment260-1:ประเดี๋ยวก็มีประเด็นดราม่าหรอกครับ

ผู้หญิงอำเภอนี้เขาไม่ได้เป็นโสเภณีครับ แต่เคยมีอดีตที่ส่วนใหญ่ส่งลูกไปเป็นโสเภณี

ภาษาเป็นเรื่องเปราะบาง ตกหล่นนิดหน่อยแต่ก็มีคนพร้อมดราม่าเสมอ
comment260-2:รีบแก้ไข้เถอะค่ะ เราไม่ใช่คนอำเภอนี้อ่านผ่านๆยังสะดุด กลัวจะมีดราม่าเสียบรรยากาศกระทู้ดีๆซะเปล่าๆ
comment261:อันนี้นอกประเด็นนิดนึงนะคะ

คือ อ่านแล้วแบบ ไม่เข้าใจว่าบางคนทำไมต้องคอมเมนต์กันรุนแรงเรืรองภาษาถิ่นด้วย
คนที่เมนต์แรงๆนี่ ชาตินี้ไม่มีความคิดที่จะเรียนรู้ภาษาภาคอื่นเค้าเลยใช่มั้ยเนี่ย หรือเราแปลกอยู่คนเดียวเนี่ย
ที่พยายามอ่าน ฟัง ทำความเข้าใจ ภาษาเหนือ ภาษาอิสาน ภาษาใต้ อันไหนไม่รู้เรื่องก็ถามเพื่อน หรือ google เอา
เราว่าหัดเรียนรู้ไว้ ไม่เสียหลายนะคะ 

คือขนาดภาษาไทยด้วยกันยังรำคาญ ฟาดงวงฟาดงา
ถ้าอ่านภาษาอังกฤษ ไม่ตายไปเลยเหรอเนี่ย
comment261-1:คอมเมนต์คุณก็ไม่เบานะ
comment261-2:copy ที่ผมตอบไว้ใน คห.บนๆ ก็แล้วกันครับ

------------------------------------

คงต้องใช้เวลาพอสมควรละครับ 

อย่างที่บอกว่าวัฒนธรรมไทยเดียว ( กรุงเทพฯ เป็นศูนย์กลางของทุกสิ่ง ) ใช้มานานมากเกือบๆ ร้อยปี วัฒนธรรมท้องถิ่นที่ผ่านมาก็ไม่ได้มีการยกระดับให้มีคุณค่ามีศักดิ์ศรีเท่าวัมนธรรมแบบไทยกลาง 

เพราะถ้าจะหางานทำในตำแหน่งสูงๆ หรือเป็นข้าราชการ คุณต้องใช้ภาษาไทยกลางได้ชัด ขณะที่ภาษาถิ่นถูกเอามาล้อเลียนอย่างสนุกสนานในละครหรือรายการตลก 

ภาษาถิ่นทั้งหลายถูกยกระดับให้เท่าเทียมภาษาไทยกลาง ก็เป็นเพราะรัฐธรรมนูญ 2540 ที่หลายคนบอกว่าเป็น รธน. ประชาธิปไตยเต็มใบนี่แหละ ฉบับแรกที่พูดถึงสิทธิเสรีภาพ ศักดิ์ศรีความเป็นมนุษย์ รวมถึงอัตลักษณ์ของท้องถิ่นไว้ชัดเจนมาก หลังๆ มานี้ ก็เลยเกิดกระแสนำภาษาท้องถิ่นมาสอนในโรงเรียนควบคู่กับภาษาไทยกลาง พร้อมๆ กับการนำเอาสำเนียงท้องถิ่นมาเป็นจุดขายทางเศรษฐกิจ เช่น ดาราหรือนางงามหน้าใหม่ๆ เดี๋ยวนี้เวลาไปออกรายการทอล์คโชว์ มักจะถูกขอให้พูดภาษาบ้านเกิด เพราะมีความหมายว่าคุณรักบ้านเกิด ไม่ลืมกำพืดตนเอง ภาษาถิ่นเลยไม่ใช่เรื่องเฉิ่มเชยอีกต่อไป

แต่ทีนี้ที่มันมีปัญหาคนอ่านไม่เข้าใจแล้วมาบ่น ตรงนี้ก็เป็นเพราะนิสัยเสียคนไทยครับ "คนไทยไม่ชอบการเปลี่ยนแปลง ชอบความเคยชินกับสิ่งเดิมๆ" ( ผมก็เป็นนะในบางเรื่อง ) พอเจออะไรใหม่ๆ บ่นไว้ก่อน ส่ายหัวไว้ก่อน มันก็เลยเป็นที่มาว่าทำไมบางคนถึงได้ใช้ถ้อยคำแรงๆ กับ จขกท. นั่นแหละ

http://www.pattanakit.net/index.php?lay=show&ac=article&Ntype=53  มีคนเขียนเรื่องข้อเสียคนไทยไว้ตามนี้ครับ

ฉะนั้นท่านเข้าใจถูกแล้วล่ะเรื่องภาษาอังกฤษ ในนี้ก็เคยมีดราม่าหลายรอบ เวลาใครมาบอกว่าคำนี้อ่านแบบนี้ ออกสำเนียงแบบนี้ถึงจะถูกต้องแบบเจ้าของภาษา จะต้องมี Comment ประมาณ "ใช่ภาษาพ่อภาษาแม่หรอ?" , "ซีเรียสไปไหมเปล่า? ไทยเป็นเมืองขึ้นอังกฤษตั้งแต่เมื่อไร" อะไรแบบนี้แหละครับ 

แน่นอนว่าไม่ได้มีแค่ใน Social Media คนไทยเราเห็นเรื่องแบบนี้ได้ทั่วไป แม้กระทั่งใน ชม. ภาษาอังกฤษ ใครพยายามพูดให้ได้สำเนียงฝรั่งหน่อยจะถูกหัวเราะเยาะแล้วบอกว่าดัดจริตทันที
comment262:มาปักไว้ตรงนี้ รอคุณมิ้วมาเล่าต่อนะคะ เราชอบอ่านภาษาเหนือมากค่า สำเนียงดูน่ารัก ดูอ่อนหวาน พออ่านเป็นภาษาเหนือแล้วอินตาม รู้สึกหดหู่มากค่ะ
comment262-1:ว้าว ๆ เจอพรรคพวกชาวหอยทาก
comment263:นึกถึงเด็ก12-13ต้องมาทำงานขายตัว น้ำตาไหลครับ
เพราะมีหลานมีเหลนเป็นเด็กผญ.หลายคน

ทำไมพ่อเเม่ไม่รักลูกสาวบ้าง คนที่ไปเที่ยวก็เลว
เด็กตัวเท่านี้ยังทำได้ โคตรเลว

จะสี่สิบเเร้วเรื่องเที่ยวซ่อง อาบอบนวดไม่มีในหัวซักนิด
สงสารทำไม่ลง ถึงน้องเค้าเต็มใจ เเต่คิดเสมอ
ว่าการทำเเบบนี้ไม่ใช่สิ่งถูกต้อง

ภาษาเหนือเพราะดีนะครับ ได้เรียนรู้ภาษาด้วย ขอบคุณคนโพสต์ครับ
comment264:สมัยนี้เปลี่ยนรูปแบบไปมากครับ

ลงผ่านไลน์ชวนไปมาเลย์ สิงค์โปร์อย่างเปิดเผย ประกาศหาคนรับงานซั่มไม่ต่างกับกับรับพริตตี้ หรือ pc ขายสินค้า จนแยกกันแทบไม่ออก

เอารายได้ระดับ 2-3 แสนต่อเดือนมาเป็นตัวล่อ คนทำหรือลงประกาศผ่านไลน์ก็เป็นคนธรรมดาแบบเราๆท่านๆ มีการศึกษา ไม่ใช่หน้าตาโหดหรือป้าๆอีกต่อไป 

การเอาวัตถุนิยมเข้ามาล่อใจก็เป็นปัญหาใหญ่ของสังคมไทยในปัจจุบัน การศึกษาช่วยให้สาวไทยฉลาดขึ้น การบังคับ หลอกลวงไม่มีอีกต่อไป มีเพียงแค่ว่า ถ้าจะขาย จะได้เท่าไหร่ ราคาเพียงใดตะหาก

สุดท้ายนี้ อยากฝากผู้มีอำนาจเข้ามาสอดส่องตามไลน์ เฟสบุค อย่าให้มันโจ่งครึ่ม ดูเข้าถึงง่ายๆเช่นนี้ ทุกวันนี้มันระบาดเข้าไปถึงตามกลุ่มหางานทุกประเภทในไลน์เลย
comment264-1:สังคมปัจเจกนิยมครับ

สิทธิบนเนื้อตัวร่างกายฉัน ฉันจะทำอย่างไรก็ได้ คนอื่นไม่ต้องมายุ่ง 

โลกปัจจุบันเป็นเช่นนี้ครับ
comment265:ขอบคุณครับ เอาจริงๆเลยนะแม้ตอนนี้การตกเขียวจะหมดไปแล้วก็ตามแต่แรงผลักให้เข้าสู่ธุรกิจยังคงอยู่ไม่เคยหายไปเลยแถมปัจุบันแรงผลักที่ว่าไม่ได้มาจากคนรอบข้างอีกต่อไปแล้วด้วย
comment266:ขอบคุณปี้มิ้วมากค่า 
ยังจำโฆษณาสมัยเด็กๆได้ ที่มีเนื้อหาต่อต้านตกเขียว ตอนนั้นไม่รู้จักคำว่าตกเขียว แต่ได้ยินผู้ใหญ่พูดกัน 

ส่วนตัวเห็นใจคนดอกคำใต้ที่มีชื่ออยู่ในเรื่อง แต่เราว่าแทนที่จะอายและอยากลืม เรากลับต้องยิ่งจำหรือเปล่าคะ? 
ยิ่งคนที่ญาติทชพี่น้องเคยถูกขายไป ทำไมไม่โกรธแค้น แค้นการศึกษา แค้นเศรษฐกิจ แค้นค่านิยม ในยุคนั้นที่ยุยงให้ญาติผู้ใหญ่ของเราส่งลูกไปขายตัว แค้นวัฒนธรรมที่ลูกต้องกตัญญูเป็นหน้าที่กระทั่งเลยขอบเขตเป็นเช่นนี้ ยิ่งแค้นยิ่งไม่ชอบเราก็ควรยิ่งต้องเปิดเผย เพื่ออย่าให้เรื่องเลวร้ายที่เกิดกับคนบ้านเดียวกับเราหายไป การที่เราไปกลบฝังเรื่องพวกนี้ไว้ ไม่คิดว่าผิดต่อคนที่ตายไปเหรอ

ถ้าเราเป็นคนที่หมู่บ้านเราเคยเกิดเหตุแบบนี้ เราอาจจะจัดรณรงค์ หรือจัดกิจกรรมต่อต้าน ทำพิพิธภัณฑ์เล็กๆ ที่หมู่บ้านเรา 
นอกจากยัวประโยชน์ให้สังคมแล้ว ยังสร้างชื่อเสียงใหม่ๆ ดีๆ ให้หมู่บ้านเราด้วย
comment266-1:ปัก
comment267:เรื่อง ตกเขียว เคยมีคนถามและขอให้เขียนหลายครั้ง ทั้งในพันทิปและเพจ
แต่...อิฉันปฏิเสธบ่ายเบี่ยงโดยตลอด เนื่องจากตัวเองก็เป็นลูกหลานชาวเหนือ ย่อมรู้สึกเกรงใจอะไรหลาย ๆ อย่าง

แม้ลึก ๆ จะคิดว่าสักวันหนึ่งคงมีคนพูดเรื่องนี้ และเมื่อถึงตอนนั้นเราจะไปแจม (ไม่ต้องปะทะกับใครตรง ๆ ไง๊ ล่วกจะต๋าย 555)

ส่วนตัวน่ะคิดเสมอมา ตกเขียว เคยเป็นปัญหาสังคมที่หนักหนาสาหัส ระดับที่รัฐต้องรณรงค์นะคะ 
ดังนั้นมันไม่ใช่ปัญหาของดอกคำใต้ แม่สาย หรือแค่ภาคเหนือ
มันคือปัญหาของสังคมไทย...
ฉันอยากให้พี่น้องชาวดอกคำใต้ แม่สาย หรือที่ไหน ๆ ซึ่งเคยเกิดเป็นพื้นที่มีตกเขียว ลองคิดดูดี ๆ

ลองคิดดูสิว่า หากรัฐไหวตัวช้ากว่านี้ ตกเขียวจะลุกลามขยายวงขนาดไหน 
จะมีเด็กหญิงเคราะห์ร้ายเป็นเหยื่อค้ามนุษย์ในวงจรค้ากามเพิ่มอีกกี่ร้อยกี่พันกี่หมื่นราย!

กระนั้นก็ไม่ได้หมายความว่ารัฐในยุคนั้นจัดการกับปัญหานี้ได้รวดเร็ว
ตกเขียวอาละวาด ระบาดหนักร่วมสิบปี!
และก่อนพายุใหญ่จะมา คุณคิดว่าจะไม่มีสัญญาณเตือนใด ๆ เลยหรือ...
มันต้องมีแน่นอนค่ะ! อยู่ที่ใครจะเอาใจใส่ดูแลมากน้อยแค่ไหน...

เมื่อก่อนฉันก็ไม่สนใจเรื่องราวเหล่านี้เพราะมันผ่านมานานมากแล้ว
แต่เมื่อมาเขียนเรื่องตกเขียว ก็หาข้อมูลเรื่อย ๆ อันไหนสงสัยก็วิ่งไปถามแม่...อยากได้ตัวอย่างของจริงก็ขอแม่เล่าให้ฟัง
ยิ่งกว่านั้นเราคุยกันเยอะขึ้น ๆ ก็ลามไปถึงแม่ญิงหาเงินในยุคที่แม่ยังสาว! 
(แม่ญิงหาเงิน ในที่นี่คือเหมารวมทุกพื้นที่จะเหนือจะใต้ โสเภณีคนเหนือเรียกแม่ญิงหาเงิน)
เพราะแม่เป็นคนในพื้นที่ อายุอานามหกสิบกว่าหลายปี ที่สำคัญคุณนายแม่มีญาติมิตรอยู่ในแวดวงนี้
ตั้งแต่ระดับเหยื่อ! กระทั่งเอเย่นรายย่อยไปจนถึงรายใหญ่! 
เขาค้าขาย กินอยู่กันแบบไหน วิถีชีวิตเป็นอย่างไร นายแม่เห็นและรู้เกือบทุกขั้นตอน...

ด้วยเหตุจำเป็นหลายประการตัวแม่เองก็มีโอกาสคลุกคลีกับสาวล่องใต้หลายราย 
ทุกวันนี้กับบางคนที่มีชีวิตอยู่แม่ก็ยังติดต่อพูดคุยกับพวกเธอในฐานะญาติหรือเพื่อนสนิท! 
แม่น่าจะเป็นรุ่นอาวุโสที่สุดที่สามารถให้ข้อมูลลึกซึ้งในหลายแง่มุม ซึ่งหากไม่ใช่ฉัน แม่ไม่มีวันบอกข้อมูลเหล่านี้กับใครหรอกค่ะ 
แม่ก็ไม่ยินดีเท่าไหร่นะ ที่ฉันขึ้นกระทู้ในพันทิป 
แม่กลัวคนเหนือที่ไม่เข้าใจเกลียดลูกสาวคนเดียวของนางค่ะ! (แต่ฉันไม่กลัว ฉันเชื่อว่าคนสมัยนี้มีเหตุผล ใช่ไหม?)
[Spoil] คลิกเพื่อดูข้อความที่ซ่อนไว้ตอนแรกบอกแม่แค่จะเอาข้อมูลมาช่วยน้องนักศึกษาทำบทความค่ะ และน้องไม่ต้องห่วงนะคะ 
พี่ยินดีพูดเรื่องนี้ก็เพราะเพื่อการศึกษานี่แหละค่ะ ซึ่งมันก็สะท้อนให้เห็นนะ ไม่ว่าจะตั้งใจปกปิดอย่างไร 
ในเมื่อมันเคยเป็นปัญหาใหญ่ระดับชาติ วันหนึ่งก็ต้องโผล่ขึ้นมาให้คนค้นคว้าหาต้นตอเพื่อเรียนรู้!
ที่จริงต้องขอบคุณอาจารย์มาก ๆ ค่ะที่ส่งโจทย์เรื่องนี้มา ทำให้หลายคนมีโอกาสรู้เรื่องเหล่านี้ด้วย

สมมติคุณเป็นคนอื่นเดินเข้ามาในบ้านฉัน และถามแม่ว่ารู้จักใครในขบวนการตกเขียวไหม
ต่อให้คุณนายจะเป็นคนใจดีมีเมตตามาก ฉันบอกเลย คุณโดนด่าแน่นอน 555

ดังนั้นฉันเข้าใจ ทำไมน้องนักศึกษาจึงไม่ได้ข้อมูลอย่างที่คาดหวัง
ยิ่งเมื่อกระทู้ได้รับความสนใจมาก แรงเสียดทานก็เริ่มก่อตัวประปราย
และฉันก็ไม่รู้ว่าความไม่พอใจจะกรูเข้าใส่ช่วงไหน...
ซึ่งไม่เป็นไรค่ะ ฉันพร้อมอธิบายเหตุผล ที่มา และความตั้งใจในการเขียนกระทู้นี้
แต่...ถ้าหากมีตรงไหนที่ส่งผลกระทบความเป็นส่วนตัวของใคร ฉันยินดีแก้ไขให้ค่ะ 
(เท่าที่ผ่านมาฉันระวังมาก ๆ เชื่อว่าไม่มี แต่...ของแบบนี้ก็ไม่แน่อะเนอะ)

ฉันไม่มีเจตนาลำเลิกหรือทวงบุญคุณใด ๆ นะคะ
แค่อยากจะบอกว่า...กระทู้นี้กว่าจะได้มาแต่ละบทแต่ละตอน มันคือความตั้งใจมุ่งมั่นทุ่มเทอย่างมาก 
คนอ่านอิน หดหู่ สะเทือนใจ 
คนเขียนหนักกว่าเยอะค่ะ...เครียดกับเรื่องราวโบกไหวหมุนอยู่ในหัว
ภาพความทรงจำเก่า ๆ เคล้าความปวดร้าวของใครต่อใคร หลั่งไหลดั่งทำนบทะลาย 
น้ำตาปริ่มตั้งแต่ฟังแม่เล่า น้ำตาร่วงกราวเมื่อเขียนมันขึ้นมาหวังให้คนเข้าใจเห็นภาพเหตุการณ์เดียวกัน...

และการทำภาษาเหนือไม่ใช่เรื่องง่าย ๆ โดยเฉพาะฉันไม่ใช้ภาษาเหนือในชีวิตประจำวันร่วมสามสิบปี! 
กว่าจะนึกได้แต่ละคำ...แต่ละสำนวน แทบอยากได้ไทม์แมชชีนซะเดี๋ยวนี้
แล้วก็ต้องทำสองภาษาอีกด้วย...พิมพ์กำเมืองเสร็จ 
นั่งไล่ทำซับฯ แก้ไปแก้มา แม่เจ้า...ไปเอาความอึดมาจากไหน...กว่าจะเสร็จหนึ่งตอนร้าวไปทั้งร่าง

กระนั้นขอยืนยันว่าฉันเต็มใจทำ..เหนื่อยกว่านี้ก็จะทำ! เกิดเป็นคนกับเขาทั้งที ไม่ค่อยได้ทำอะไรดี ๆ สักเท่าไหร่...
เมื่อได้ลงมือทำด้วยเจตนาบริสุทธิ์ใจ ก็ต้องไปให้สุดทางเท่าที่จะสติปัญญาของเราจะทำไหว

ทุกคราวที่หน่วงหัวใจ ปวดหัวหนึบ ๆ...ก็ปลอบตัวเอง...

อย่างน้อยกระทู้นี้จะทำให้คนเข้าใจมากขึ้น วันนั้นเด็กหญิงชาวเหนือไม่ได้รักสบายจนต้องมาขายตัว!
อย่างน้อยกระทู้นี้จะช่วยให้เราตาสว่างจากความกตัญญูที่ไร้มนุษยธรรม!
อย่างน้อยกระทู้นี้อาจทำให้เราเห็นชัด ๆ การค้าประเวณีเป็นปัญหาอย่างไร มากน้อยเพียงใด 
เรา...อาจได้สติหันมอง "สังคมไทย" ช่วยกันระมัดระวัง เข้าใจและใส่ใจจริงจังเพิ่มมากขึ้น...

อดีตไม่ได้มีไว้เพื่อรื้อฟื้น แต่มีไว้เพื่อเฝ้าระวัง
ความผิดพลาดแต่หนหลังไม่มีใครอยากกลับไปเหยียบย่ำ 
แต่เรากำลังเรียนรู้เพื่อไม่เพลี่ยงพล้ำซ้ำแล้ว...ซ้ำเล่า...


กระทู้นี้อย่างมาก...ก็ฉันคนเดียวที่โดนด่า...อ่า นะ
หลายคนก็เตือน...อย่าเก็บเรื่องรกหูรกตามาใส่ใจ 
ซึ่งขอขอบคุณมาก ๆ ค่ะ...
แต่ก็อยากบอกเหมือนกัน...คนนะเว้ย...
โดนแขวะ โดนกัดมาก ๆ บางทีก็...นะ 
สมมติเป็นตัวเองก็ได้...เผื่อจะเข้าใจมากขึ้น

และฉันโอเคมาก...โอเคเสมอ...ไม่ต้องห่วงค่ะ รุ่นใหญ่ใจไม่นิ่งก็...อยู่ไม่ได้ 555

[Spoil] คลิกเพื่อดูข้อความที่ซ่อนไว้ไม่เก็บเรื่องรกหูรกตามาใส่ใจแต่รำคาญได้ใช่ปะ แบบบางทีก็งง ๆ ทำไมฉันไม่ขยันบ้างนะ
กระทู้จะได้ไปเร็วกว่านี้ แฮ่ ๆ
comment267-1:อายุ 25 ปี เกิดและโตที่กทม. ไม่เคยได้รับรู้คำว่า "ตกเขียว" มาก่อน
ถือว่าเป็นความรู้ใหม่เลย ขอบคุณจขกท.มากค่ะ
comment267-2:ขอบคุณสำหรับเรื่องราวที่คุณมิ้วสละเวลามาเล่าค่ะ
comment267-3:หุหุ...........เจ๊จัดเต็มไปเลยครับ...........
comment267-4:เป็นกำลังใจให้ครับ เรื่องจริงที่มันเป็นปัญหา ก็ควรจะมีคนรับรู้ ไม่ใช่ทำเป็นปิดตาไม่มองปัญหา เหมือนที่ผู้มีอำนาจทำๆ กันอยู่
comment267-5:55555555555+รำคาญได้ รำคาญมากนักก็จัดสักที
comment267-6:อยากให้คุณมิ้วระบุช่วงเวลาด้วยว่า  เหตุการณ์ลักษณะแบบนี้เกิดในปีไหน
เริ่มต้น  จุดสูงสุด  เริ่มตกต่ำ  หมดสิ้น

เคยเที่ยวและได้พูดคุยกับสาวดอกคำใต้แท้ๆ(เที่ยวจนสนิดเธอเอาบัตร ปชช  ให้ดู)
ตอนนั้นประมาณ ปี 42  เธออายุประมาณ  22  เธอเล่าว่า
เธอโดนคนรู้จัก  พามาตั้งแต่อายุ  12  ปี  2532  จบประถมพอดี  

เธอเล่าว่าที่ตกเขียวมาอย่างเธอ  เธอน่าจะเป็นรุ่นท้ายๆแล้ว  
เพราะหลังจากเธอมาอยู่ได้สัก  3  ปี(ประมาณปี 2535)  ก็ไม่ค่อยมีเด็ก
ในหมู่บ้าน  ในจังหวัดลงมาเติมแล้ว  เรียกว่าหายขาดไปเลย

หมายเหตุ  
น่าจะตรงกับช่วงเวลาคุณมิ๊วเล่าว่า  หลักจากหมดยุคการตกเขียว 5-6 ปี  ก็เป็นยุคบูมของอ่าง(2540)
ที่รุ่นพี่ของคุณมิ๊วต้องไปหาเด็กแถวสุทธิสาร  สะพานควาย ซึ่งยังมีเด็กจากการตกเขียวและ
เด็กจากต่างจังหวัดที่ยากจนที่มาทำงานแบบนี้  ซึ่งจะอายุประมาณ  18 ปี  ขึ้นไป
สามารถทำงานอ่างได้ไม่มีปัญหา
comment267-7:คุณ รังสิตแมน
ขออนุญาตถามได้ไหม คุณต้องการทราบเพื่ออะไรเป็นพิเศษหรือไม่
บางอย่างอิฉันไม่สามารถระบุตรง ๆ นะคะ เพราะคนรู้จักก็พอมีประมาณหนึ่ง
หากมีการสืบสาว เกรงจะกระทบกับบุคคลในเรื่องเล่า เนื่องจากพวกเขามีตัวตนจริง ทุกคนค่ะ

ส่วนไทม์ไลน์ธุรกิจตกเขียว จะกล่าวสรุปตอนปิดกระทู้ค่ะ
comment267-8:คุณ  มิ้ว
คือ  ผมไม่ได้ต้องการทราบอะไรเป็นพิเศษหรอกครับ
เพียงแต่คิดในตอนแรกว่าว่าการระบุช่วงเวลาเป็นปี  ไม่น่าจะกระทบต่อบุคคลใดมาก
แต่มาคิดอีกที  หากการสมมุติชื่อ  เมื่อบวกความสัมพันธ์ระหว่างตัวบุคคลสมมุติชื่อเมื่อระบุช่วงปีไป
อาจเกิดการเจาะจงมากเกินไปจนกระทบถึงตัวบุคคลผู้มีอยู่จริงๆ

ที่คิดว่าการระบุช่วงเวลา  เช่นเหตุการณ์นี้เกิดขึ้นในปีไหนกินเวลาเท่าไหร่
เมื่อช่วงปีที่เกิดขึ้นจะเข้าใจ  ช่วงเวลาบริบทของสังคมไทยว่าช่วงนั้น
สังคมเป็นอย่างไร  ความเป็นเมือง  ชนบท  ทัศน์คติของครอบครัว  
บุคคลในช่วงเวลานั้นเป็นอย่างไร
comment267-9:แปะค่ะ
comment268:ความคิดเห็นนี้ถูกลบเนื่องจาก   กระทู้นี้ถูกลบโดยระบบอัตโนมัติทั้งนี้เพื่อเป็นการรักษาบรรยากาศการสนทนา ของเพื่อนสมาชิกโดยรวมค่ะ
ความคิดเห็นนี้ได้ถูก Pantip.com ลบออกไปจากระบบแล้ว หากเนื้อหาที่ถูกลบยังคงถูกนำไปแสดงใน application หรือเว็บไซต์ใดๆ ทาง Pantip.com ไม่มีส่วนเกี่ยวข้องใดๆด้วย การดำเนินการทางกฎหมายกรุณาติดต่อผู้พัฒนา application หรือเว็บไซต์นั้นๆโดยตรงค่ะ
comment269:อ่านเเล้วสลดใจจริงๆครับ
comment270:เราทันคำว่าแก๊งค์ตกเขียวตอนเด็กๆค่ะ จำได้ว่าเป็นแก๊งค์ค้าประเวณีเด็ก แต่ที่เหลือจำไม่ได้ว่าที่ไหนอย่างไร
กระทู้นี้กระจ่างเลยค่ะ ขอบคุณจขกท.มากๆเลยที่มาเรียบเรียงให้อ่านกัน ชอบการบรรยายด้วยภาษาเหนือมากเลยค่ะ
ได้อารมณ์มากๆ บางประโยคอ่านยากหน่อยแต่อ่านเอาใจความรวมๆก็รู้เรื่องค่ะ ตอนหลังมีทำซับภาษากลางให้ด้วย จขกท.น่ารักมากๆ
ขอบคุณที่เล่าให้ฟังนะคะ
comment271:ที่ใครๆก็บอกกลับมาสร้างบ้านหลังใหญ่ๆให้พ่อแม่ อยากทราบครับว่าเป็นยังไง ใหญ่ขนาดไหน ทำให้คนที่ไม่มีบ้านแบบนั้นเค้ารู้สึกอยากขายลูกตัวเองได้ขนาดนั่นเลยเหรอครับ อำเภอดอกคำใต้ปัจจุบันเป็นยังไงบ้าง เค้าทำอาชีพอะไรกันครับตอนนี้
comment271-1:จากบ้านเป็นกระต๊อบหรือหลังคามุงด้วยคาฝาบ้านทำด้วยไม้สานๆเสาบ้านก็มาจากต้นไม้ที่ไม่ใช่ปูน
พอสร้างใหม่เสาปูนบ้านเป็นรูปเป็นทรงทาสีสันสวยงามในบ้านมีทีวีตู้เย็นมีรถเครื่องสักคันนี่คือมีหน้ามีตาได้บ้าง
comment271-2:อารมณ์ประมาณนี้ครับ


สมัยเมื่อ 30-40 ปีที่แล้ว บ้านครึ่งไม้ครึ่งปูนแบบนี้ เป็นที่นิยมกันทั่วประเทศ
โดยเฉพาะคนต่างจังหวัดที่พอจะมีกำลังทรัพย์หน่อย อย่างน้อยต้องสร้างออกมาประมาณนี้

พ่อตาผม ยุคสมัยหนึ่งที่แรงงานไทยนิยมเดินทางไปทำงานที่ประเทศซาอุดิอารเบีย แกก็ไปเหมือนกัน
เพราะหวังจะมีบ้านใหญ่โตแบบในภาพนี้แหละ วันนี้เราอาจจะมองว่าธรรมดาแต่สมัยนั้นตามชนบท ถือว่าหรูเลยทีเดียว 
แกเริ่มไปซาอุเมื่อปี พ.ศ. 2527 พอถึงปี 2532 เกิดคดีเพชรซาอุ แรงงานไทยถุกส่งกลับ ก็เลยเลิกไป 
สรุปไป 5 ปี (กลับบ้านครั้งเดียว หลังจากไปสองปีแรก) ได้ปลูกบ้านในฝัน พร้อมกับมีที่นาเพิ่มขึ้นอีก 70 ไร่
comment272:ซ้ำ
comment273:ปักๆ
comment274:เราเป็นคนสุพรรณ แม่เราเป็นคนเหนือแต่งมาอยู่ที่สุพรรณ สมัยแต่งมาใหม่ๆบ้านพ่อเมื่อก่อนจะอยู่ในตรอกเล็กเพราะอากงเป็นคนจีนอพยพมายังไม่มีฐานะ ไม่เคยรู้ว่าแถวบ้านมีแม่เล้าอาศัยอยู่ด้วย
แม่เล่าให้ฟังว่าวันหนึ่งมีสาวน้อยวิ่งเข้ามาในบ้าน มาขอให้อาม้ากับแม่และคนแถวบ้านช่วยเหลือ เธอบอกว่าถูกพ่อแม่ขายมาและกำลังจะถูกบังคับให้ขายตัว 
แม่เราเป็นคนเหนือจึงช่วยอู้กำเมืองกับอีน้องอยู่สักพัก แม่ถามเขาว่าอีน้องจะให้จ่วยจะใด อยากให้ส่งปิกบ้านก่ 
เธอบอกว่าไม่กลับจะขอหนีไปกรุงเทพไปหาญาติไปตายเอาดาบหน้า ถึงกลับไปก็ต้องถูกส่งกลับมาอยู่ดี 
อาแปะที่อยู่ข้างบ้านเคียงกันคนนี้เป็นคนตรงโผงผางไม่ยอมใครจึงอาสาไปส่งที่ท่ารถ ให้เงินไปจำนวนหนึ่งที่พอจะช่วยได้ หลังจากนั้นแม่เราก็ไม่รู้ว่าเธอจะเป็นตายร้ายดียังไงเพราะเธอก็ยังละอ่อนนัก

แต่สิ่งที่แม่เรารู้ได้เห็นก็คือผลกรรมที่ตามมาตกกับแม่เล้าและลูกสาวของนาง แม่บอกว่าแม่เล้าสุดท้ายนางก็ไม่ได้ตายดี ทุกข์ทรมานนักกว่าจะสิ้นลม ขณะที่ลูกสาวของนางที่ผันตัวเป็นแม่เล้าตามแม่ก็เป็นอัมพฤกช่วยเหลือตัวเองไม่ได้ ลูกเต้าก็ไม่มี อยู่อย่างโดดเดี่ยวนอนรอวันตาย
comment274-1:แอบคล้ายเรื่องของคห.บนๆนู้นนิดนึง....
comment275:ปัก แปะ ต้มมาม่า 😂
comment276:เราว่าทุกคนมารณรงค์เรื่อง "การหยุดพูดว่าคุณมิ้วควรเขียนภาษาอะไรดีไหมคะ"
คือให้ตัวคุณมิ้วเขาตัดสินเองว่าจะเขียนอะไร เพราะนี่เป็นบทความของเขา เหมือนเวลาอ่านหนังสือ เรามีหน้าที่อ่านก็อ่านไป
ถ้าอยากแสดงความคิดเห็นหรือวิเคราะห์ ก็วิเคราะห์เนื้อหาของเรื่องตกเขียวหรือที่เกี่ยวข้องกับกระทู้เท่านั้นดีกว่าไหม

จริงๆเราไม่อยากพิมพ์แบบนี้เลยนะ เพราะนี่บอร์ดสาธารณะ แต่เราเห็นหลายเม้นท์มาก
ฝั่งแปลไม่ออกก็บอกแปลสิๆ อ่านไม่ออก ขอsoundtrack subtitleบลาๆ มีทั้งพูดดีและ(ส่วนใหญ่)พูดไม่ดีใส่จขกท. 
ขณะที่ฝั่งอ่านออกกับอ่านพอออกก็มีทั้งคนให้เหตุผลดีๆและคนแซะคนอ่านไม่ออก บอกพิมพ์แต่เหนือเลยค่ะ ไม่เห็นใจฝั่งแปลไม่ออกเลย
ซึ่งจขกท. หรือคุณมิ้วเขาแก้ปัญหาให้แล้ว มีทั้งsoundtrack(ภาษาเหนือ) และsubtitle(ภาษากลาง)ข้างล่าง แต่ทุกคนก็ยังพูดๆๆๆๆๆเรื่องนี้อีก
ดังนั้นเราว่าทุกคนควรหยุดพูดเรื่องนี้ได้แล้ว คุณมิ้วได้แก้ปัญหาให้ผู้อ่านทุกคนแล้ว ควรสนใจเนื้อหากระทู้ดีกว่านะคะ
คือกระทู้มันเสียอรรถรสน่ะคุณ กำลังไล่อ่านคอมเมนท์จขกท.กับบางคอมเม้นท์นอกจากจขกท.มาให้ความรู้ 
บางคนเขามาถามบางอย่างเพราะสงสัย เนื่องจากไม่ได้อยู่ในเหตุการณ์และไม่ทันยุคตกเขียว(เราก็ไม่ทัน เพิ่งมารู้จักคำนี้จากกระทู้นี้)
แต่ก็มีใครไม่รู้มาขัดพูดเรื่องภาษาอยู่ได้ ปล่อยให้มันจบๆไปเถอะค่ะ สงสารจขกท.ที่ต้องมาตามใจทุกคน
comment277:เข้ามาอ่านยาวๆ แป๊บๆก็จบซะแล้ว
ขอเป็นหนึ่งกำลังใจให้เจ้าของกระทู้นะคะ
ส่วนตัว ไม่เข้าใจคำเมือง แต่เวลาอ่าน อาศัยบางคำที่แปลออก และรูปประโยคโดยรวมที่เขียน ก็เข้าใจได้ไม่ยากค่ะ
จขกท เรียบเรียงได้น่าติดตามมากๆค่ะ เข้าใจง่าย ขอให้เขียนต่อไปจนจบเรื่องที่ตั้งใจนะคะ จะคอยติดตามอ่าน
ขอบคุณเรื่องราวดีๆที่แบ่งปันค่ะ ได้สาระความรู้มากจริงๆ
comment278:
comment279:เข้าใจว่าเนื้อความจากกระทู้นี้ มันเทียบได้ไม่ถึง 1% ของเหตุการณ์จริง  แต่เพียงแค่นี้ก็รู้สึกหดหู่อย่างบอกไม่ถูก จินตนาการไม่ออกถึงความทุกข์ทรมานทั้งกายและใจของเด็กสาวเหล่านั้น..  ทั้งสงสาร และ อยากติดตามในเวลาเดียวกันค่ะ คุณมิ้วมาต่อเร็วๆนะคะ ขอเอาใจช่วยค่ะ
comment280:ขอบคุณ คุณมิ้วที่มาเขียนบอกเล่าให้ได้อ่าน ยอมรับว่าลืมคำนี้ไปเหมือนกันเพราะจำเรื่องนี้ได้ตอนนั้นยังเด็กมากน่าจะราวอนุบาลหรือประถมต้น บ้านเราอยู่ทางอีสาน ก็จะมีแบบนี้บ้างแต่ส่วนมากเต็มใจไป แถวพัทยา ภูเก็ตเพื่อหาสามีฝรั่งกันกลับมาคนนับหน้าถือตา แต่บางคนก็กลับมาพร้อมโรคร้าย น่าเห็นใจค่ะ ส่วนเหตุผลในการทำแบบนี้ก็คงไม่ต่างกันเท่าไหร่นัก เพราะความยากจนอยากทดแทนคุณพ่อแม่
comment281:“The stupid neither forgive nor forget 
the naive forgive and forget 
 the wise forgive but do not forget.”
― Thomas Szasz

(คนโง่ไม่ให้อภัยและไม่ลืม    
คนไร้เดียงสาให้อภัยและลืมๆไป  
คนมีปัญญาให้อภัย แต่ไม่มีวันลืม )

คุณมิ้วนำเรื่องตกเขียวมาเขียน เป็นการกระทำที่ดีมากๆแล้วครับ 
ประเทศเราขาดแคลนอย่างยิ่งเลย เรื่องการสร้างอนุสรณ์ 
ระลึกถึงความผิดพลาด ความเลวร้าย ที่พี่น้องร่วมชาติเราเคยก่อไว้ 
เพื่อที่คนรุ่นหลังจะได้ตระหนัก เรียนรู้ และไม่ซ้ำรอยเดิมอีก 

ลองดูประเทศที่เขาเป็นสังคมอุดมปัญญา เวลาเขาทำสิ่งใดที่ผิดพลาดมหันต์ 
เขาจะทำอนุสรณ์สถาน เพื่อเรียนรู้ ป้องกันไม่ให้ประวัติศาสตร์ซ้ำรอยอีก 
อย่างเยอมัน เขาก็เก็บรักษาค่ายที่สังหารชาวยิว ไว้ให้ระลึกถึงความเลวร้ายที่ตัวเองได้เคยก่อ 
ญี่ปุ่น เขาเก็บรักษาโดมที่เสียหายจากปรมาณู ทำอนุสรณ์ย้ำเตือนความผิดพลาด ที่ตนได้เคยก่อสงครามโลก 
แบบนี้เขาเรียกทำแบบผู้มีปัญญา ให้อภัย เริ่มต้นใหม่ แต่จะจดจำไว้ตลอดไป ไม่มีวันลืม 

ส่วนประเทศเรา คือสังคมแบบผู้ไร้เดียงสา เกิดเรื่องร้ายๆอะไร ก็ใช้วิธี ลืมๆกันให้หมด 
เลยไม่เคยเรียนรู้อะไร และถ้าใครศึกษาประวัติศาสตร์ของเราแบบละเอียด 
จะพบเลยว่า ประเทศเราจริงๆมีเหตุการณ์โหดร้ายทารุณเกิดขึ้นมากมาย 
และมันเกิดขึ้นซ้ำๆ จนราวกับว่าเราไม่เคยเรียนรู้อะไรกันเลยด้วย
comment281-1:ญี่ปุ่นไม่บอกเล่าเรื่องที่ทหารของตัวเองไปเข่นฆ่า ข่มขืน และทรมานคนจีน-เกาหลีอย่างผิดมนุษย์มนา ให้คนญี่ปุ่นรุ่นหลังได้รู้ครับ ประเด็นนี้จีนกับเกาหลีใต้ประท้วงตลอด 

ผิดกับเยอรมันที่บอกเล่าความโหดร้ายของฮิตเลอร์ และยอมรับอย่างตรงไปตรงมาว่าคนเยอรมันยุคนั้นมีส่วนผิดที่ร่วมผลักดันนโยบายของพรรคนาซี ให้คนเยอรมันรุ่นหลังได้รับรู้

---------------------

ไม่ได้ต่างกับไทยที่พยายามจะลบเรื่อง 6 ตุลา 2519 หรือเรื่องการเข่นฆ่าโดยยัดข้อหาคอมมิวนิสต์ ( ถีบลงเขาเผาถังแดง ) เลย
comment281-2:ญี่ปุ่นเค้าไม่ได้ยอมรับนะคะ ในขณะที่เยอรมนีตรงกันข้ามเลย ตอนเราไปแลกเปลี่ยนวิชาประวัติศาสตร์นี่เรียนเต็มๆ
เรียนเยอะและละเอียดมาก เพราะเราไปอยู่ฝั่งตะวันออกด้วย โรงเรียนที่เราไปก็มีพาเด็กไปค่ายกักกันค่ะ
คือพาไปค้างคืนเลย ให้ซึมซับและรับรู้ว่าคนรุ่นก่อนๆทำอะไรเอาไว้ ถ้าถามคนเยอรมันรุ่นๆเรา (1990s)
เค้าจะรู้หมดนะ ว่ารุ่นปู่ย่าเค้าทำอะไรไว้ แต่เค้าก็มีจุดยืน เค้าบอกไม่ใช่เค้าที่เป็นคนทำ ดังนั้นอย่ากล่าวหาเค้า
ให้แยกกันให้ออก และโรงเรียนยังสอนให้เด็กชดใช้ให้สังคมด้วย ในด้านเศรษฐกิจและอื่นๆ 
คนรุ่นอายุ 40-50 ของเยอรมนี เค้าคิดแบบนี้กันนะ ว่าประเทศเค้าควรเข้าไปช่วยในหลายๆเรื่องเพื่อชดใช้
comment282:โห้ยยย..เป็นคนเหนือเหมือนกันเจ้า เป็นคนเจียงฮาย
ตอนเกิดเรื่องน้องน่าจะยังบ่าเกิดหนาเจ้า..แต่ได้อ่านแล้วตกอกตกใจขนาด บ่ากึ๊ดว่าจะเกยมีเรื่องราวแบบนี้เกิดขึ้นในสังคมบ้านเฮามาก่อน
ติดตามเจ้า..ขะใจ๋มาลงหื้ออ่านแหมเน้อ เป็นกระทู้ตี้ดีแต๊ๆเนี้ย ได้รู้เรื่องราวตี้บ่าเกยฮู้มาก่อน รออ่านและหื้อกำลังใจ๋ตวยเน้อจ้าว ^^
comment283:อ่านแล้วสะเทือนใจสุด ในฐานะที่เป็นแม่ที่มีลูกสาวนะ
comment284:กะจะพิมพ์เรื่องนี้พอดี จากที่ฟังคนในพื้นที่(มากกว่า1คน) เหตุการณ์ที่ภูเก็ตไม่ใช่เป็นอุบัติเหตุ แต่เป็นการฆาตกรรมหมู่ โดยจับมารวมกันไว้แล้วเผาทั้งเป็น  หลังจากโดนกดดันจากเจ้าหน้าที่มาก ซ่องย่านพูนผลเลยต้องสลายชั่วคราว เด็กที่อยู่ในซ่องก็มีหลายรูปแบบ ที่ถูกบังคับมาก็มี เลยตัดปัญหาด้วยวิธีนี้  แต่ไม่กี่ปีต่อมาซ่องย่านนั้นก็กลับมาเบ่งบานเหมือนเดิม (น่าจะจนกระทั่งทุกวันนี้)

แต่ถ้าที่รับรู้มาผิดพลาดก็ขออภัยด้วยครับ

ปล.โดนติงเรื่องภาษาอย่าไปคิดมากครับ ใครไคร่อ่านก็อ่าน กระทู้ยังมีประโยชน์กว่า 18+By สก็อยอีกมากมาย (คนใต้นะเจ้า)
comment284-1:อยากให้เล่าค่ะ ที่ได้ยินมามันเป็นยังไง แชร์กันได้ค่ะ ถ้าเรื่องราวมันแรงหรือโหดเหี้ยมเกินไป ก็ทักมาทางหลังไมค์ได้ค่ะ ยินดีปรับภาษาให้เบาลงได้ค่ะ
comment284-2:เคยได้ยินมาว่าแบบนั้นเหมือนกันค่ะ แต่ตอนนั้นเหมือนเป็นข่าวลือต่อๆ กันมา
อยากรู้เรื่องราวจริงๆ ด้วยอีกคนว่าเป็นยังไง
comment284-3:ตอนไปทำงานที่ภูเก็ตได้รู้จักกับน้าคนหนึ่ง เคยเป็นนักเลงคุมบาร์รำวงและเคยมาดูแลย่านพูนผลด้วย
เห็นว่าสร้างคล้ายๆโกดังขึ้นมาล้อม จากนั้นก็ตอกไม้ปิดแล้วเผาเลย 

มีการใส่ความกันว่าเจ้าหน้าที่เป็นคนเผาเพื่อปกปิดหลักฐานว่ามีเอี่ยวด้วย
และมีการโยงไปถึงเจ๊อะไรสักอย่าง(จำชื่อไม่ได้แล้ว)เหมือนเป็นผู้มีอิทธิพลที่นั่น 

หลังจากนั้นก็ได้ไปคุยกับหัวหน้างานอีกคนที่บ้านอยู่พูนผล ก็เล่าคล้ายๆกัน เห็นว่าได้กลิ่นโชยมาด้วย
รู้สึกในข่าวลงว่ามีเด็กโดนล่ามโซ่ถูกเผาทั้งเป็นแค่ 5 คน แต่ที่ได้ฟังมา...หลายสิบครับ

เดิมทีรู้จักกันมาตั้งนานเค้าก็ไม่เคยเล่าให้ฟัง พอดีเป็นช่วงกินเจแล้วม้าทรงเดินผ่าน เจ้าของตึกเชิญเข้ามาแล้วม้าทรงพูดอะไรแปลกๆ เกี่ยวกับมีคนตายเยอะ ทรมาน ก็เลยไปถามน้าเค้าดูว่ามันเคยเกิดอะไรขึ้น เค้าเลยเล่าให้ฟัง
comment284-4:กดสยองให้กับเหตุการณ์ค่ะ น่ากลัวจริงๆ
comment285:ปักไว้ก่อน
comment286:ขอฉบับแปลแล้วได้ไหมคะ อ่านๆไปเจอภาษาเหนือเป็นพรืดนี่อ่านไม่ออกจริงๆนะ ยากทั้งเทียบเสียง(อ่านในใจยังอ่านไม่ออก คำนี้ไม่เคยได้ยิน)
ยากทั้งแปลไม่ออกทั้งประโยคเลย อยากอ่านต่อแต่อ่านไม่ไหวจริงๆค่ะ คนที่ไม่ใช่คนกรุงเทพอย่างเราคงไม่เข้าใจว่าอ่านไม่ออกแล้วอึดอัดมันเป็นยังไง TT
comment286-1:แนะนำว่าอ่านข้ามในส่วนประโยคคำพูดของตัวละครครับ 

อ่านแค่ใน part ที่ จขกท. เล่าเรื่องก็พอ ก็จะพอรู้เรื่องบ้าง

( ผมคน กทม. ไม่คุ้นกับภาษาเหนือ ก็ใช้วิธีแบบนี้ครับ )
comment286-2:หลังๆลองอ่านแบบที่คุณ 286-1 บอกโอเคขึ้นเยอะเลยค่ะ คือปกติเราชอบอ่านกระทู้ละเอียด (ไม่ค่อยอ่านผ่านๆ อ่านครบทุกตัวอักษรตลอด)
พออ่านแล้วแปลไม่ออกซักตัวมันก็อ่านไม่ไหว เลยลองอ่านข้ามบ้าง หายอึดอัดแล้วค่ะ อ่านต่อได้ 55555
ขอบคุณค่า (_ _)
comment286-3:เราเป็นคนกรุงเทพฯ โดยกำเนิดแบบคุณ เเต่เราอ่านออกนะคะ ลองเทียบเสียงไม่ยากดูก่อน 

ในภาษาเหนือ 
พ = ป
ค = ก
ง = อ (เฉพาะบางคำ)
ช = จ
ท = ต

รู้การเทียบเสียงก่อน เเล้วจะอ่านเข้าใจขึ้นค่ะ
comment286-4:ผมเกิดและโตในจังหวัดติดกรุงเทพฯ ทำงานกรุงเทพฯ ก็ไม่มีปัญหาอะไรนะครับ อ่านไม่เข้าใจหมดแต่พอเดาได้อยู่
comment287:นึกถึงเพลงนี้เลยค่ะ ตรงมากๆ


กตัญญู - พงษ์สิทธิ์ คำภีร์
comment287-1:หดหู่ใจ
comment288:อ่านหัวข้อ อ่านเนื้อเรื่องกระทู้ ไม่ได้ดูชื่อล็อกอินเลย พออ่านเนื้อเรื่องในค.ห.ต่อๆไป 

ในหัวเอะใจขึ้นมาเลยว่า ต้องเป็นคุณ มิ้วฯ เจ้าเก่าแน่ๆ เซนท์มันบอกได้ทันที พอดูชื่อล็อกอิน 

ใช่เลย....  นี่อาจเป็นเอกลักษณ์สำคัญของคุณ มิ้วฯ แห่งพันทิปไปซะแล้ว ก็เปนนด้ายยย อิอิ
comment288-1:มันเป็นสะตายยยยยยยยยยยยย 555555

ขอบคุณค่ะที่จำเป็นเอกลักษณ์ 

ลั้นลาขึ้นมาทันที
comment289:ขอบคุณเจ้าของกระทู้งามๆค่ะที่ทำให้เราได้รู้อะไรจากอดีตมากมายถึงเเม้จะเป็นเรื่องที่อดสูเเค่ไหนก็ตาม เเต่นี่เเหละจะเป็นเหตุที่ทำให้เราได้ปรับปรุงสภาพสังคมเราให้ดีขึ้น
comment290:ไม่ได้ยินคำนี้มาจะ ยี่สิบปีได้แหละ
comment291:สู้ๆๆๆ  ตามอ่านอยู่หนา

ของจะอี้  มันก่ามีคนตี้เข้าใจ  และคนบ่าเข้าใจเจ้า
comment292:เป็นกระทู้แรกเลยที่ตอบ

ขอบคุณเจ้าของกระทู้มากนะคะ รู้สึกเปิดโลกกว้างมากเลยค่ะ
เคยรู้จักแต่ ตกเขียว ที่แปลว่า ซื้อข้าวที่ยังไม่เกี่ยวหรือยังไม่ได้ปลูกจากชาวนาค่ะ 
(เพื่อนคนเหนือเล่าให้ฟัง)

แต่คำว่าตกเขียวแบบนี้ ไม่เคยได้รู้ หรือว่าได้ยินเลยค่ะ 
อาจเพราะไม่มีใครพูดถึง หรือ รับรู้กันเฉพาะถิ่น 

พอมาอ่านกระทู้นี้แล้วแบบ โห นี่ชั้นไปอยู่ที่ไหนมาอ่ะ 
เรื่องเกิดที่ประเทศตัวเองแท้ๆ ยังไม่รู้จักเลย 
(ดิฉันอายุ 27 ปีค่ะ)

สำหรับเรื่องของการใช้ภาษาของจขกท.นั้น ไม่ได้เป็นปัญหาอะไรมากค่ะ
คำไหนอ่านไม่เข้าใจ แปลไม่ค่อยถูก เราข้าม 555 
ไปอ่านข้อความที่อ่านได้ เข้าใจได้แทน 
บวกกับที่หลายๆความเห็นมาโพสเพิ่มเติม แล้วก็ฟังเพลงด้วย
บอกเลยว่า โคตรอิน! ถึงกะคิดแล้วน้ำตาซึมเลยค่ะ
(มีบางความเห็นบอกว่าอ่านในใจหรืออ่านออกเสียง ก็ช่วยได้เยอะค่ะ ขอบคุณมากค่ะ)

ส่วนพื้นที่ต้นเรื่องอย่างแม่สายหรือดอกคำใต้ หรือพื้นที่อื่นๆ เราอ่านแล้วก็ไม่ได้รู้อคติอะไรนะคะ
รู้สึกว่าอยากจะเอาใจช่วยให้พ้นผ่านเรื่องนี้ไปสง่างามมากกว่า ยอมรับกับสิ่งที่เกิด เรียนรู้ แล้วแก้ไขค่ะ 
ดีกว่าซุกเอาไว้ใต้พรมอย่างที่หลายความเห็นพูดไว้
แล้วรู้สึกว่าอยากจะไปทำความรู้จักกับสาวดอกคำใต้ อยากเห็นหน้าว่าสวย น่ารัก จิ้มลิ้ม นิสัยดี อ่อนน้อม 
อย่างที่ล่ำลือหรือเปล่าด้วยซ้ำ 

ปล.รอที่อ่านต่อนะคะ
comment293:ดู MV แล้วเศร้าเลย
comment294:ที่อ่านไม่เข้าใจ เป็นเพราะภาษาถิ่นต่างๆในไทยนั้นเป็นภาษาพูดทั้งหมดไงครับ

คราวนี้พอมาใช้อักษรไทยเขียน (เมื่อก่อนตอนสมัยสุโขทัยอาจเป็นอักษรเหนือก็ได้ผมไม่รู้ แต่นั่นเป็นเรื่องเมื่อ เจ็ดแปดร้อยปีมาแล้ว ถ้าบอกว่าคุณศึกษาอักษรหรือคำสมัยนั้นผมยอม) มันเลยเกิดอาการอ่านไม่ออกหรืออ่านแล้วไม่เข้าใจกันหลายคน

ยกตัวอย่างเช่นถ้าผมเขียนอักษรไทยเป็นภาษาอังกฤษ เป็น ดิสอิสอะบัฟฟาโล่ มันก็อ่านเข้าใจนะ แต่ถามว่ามันอ่านยากมั้ยมัยก็อ่านยากขึ้น ต้องทำความเข้าใจมากขึ้น ต้องมาผันวรรณยุกย์ใหม่ในบางคำที่มันไม่มีใช้ในภาษาไทยจริงๆ ซึ่งจะทำให้อรรถรสที่เจ้าของกระทู้อธิบายไว้ขาดไปได้แน่ๆ
comment295:แม่โทรมาพ ดีเลยได้โอกาสถามเรื่องตกเขียว แม่บอกว่านักเรียนที่โรงเรียนบางคนยังไม่ได้จบป.6เลยด้วยซ้ำ จบแค่ป.4ก็ถูกส่งตัวไปแล้ว มันน่าหดหู่ใจยิ่งนัก 

ห้ามยอมก๊านเน้อเจ้าคุณมิ้ว.
comment296:ล็อกอินเข้ามาให้กำลังใจค่ะ
ติดตามอ่านมาตั้งแต่วันศุกร์แล้ว
เข้ามาเช็ครออ่านทุกวันเลย น่าติดตามมากๆค่ะ
comment297:อ่านแล้วโกรธพ่อแม่ที่ส่งลูกไปขายมากๆ  ทำได้ยังไง(วะ) ไม่รู้สึกผิดอะไรเลยหรอที่เห็นลูกตายอย่างทรมานเพราะขายตัวเลี้ยงตัวเอง!!!  นี่มันใจคนหรือใจสัตว์    ตอนเห็นลูกตายยังกินอร่อย ยังไม่รู้สึกผิดอะไรบ้างเลยหรือ???  ไหนว่าคนบ้านนอกมีจิตใจดีไง(วะ)  เนี่ยหรอที่ว่าดี คำว่า อัปปรีย์มันไม่ได้เสี้ยวเลย
comment298:ไอ้พวกที่ไม่อยากให้เล่านี่ พวกมีส่วนได้ส่วนเสีย อยู่ในเหตุการณ์ด้วยล่ะมั้ง ไม่อยากโดนย้ำแผลเก่า

คงจะเพราะ จากที่ฟังคุณมิ้ว เล่ามา ไอ้พวกพ่อแม่นรกจกเปรต ขายลูกกินพวกนี้ จะว่าโดนหลอก ก็พูดไม่ได้เต็มปาก ก็ไม่ใช่ไม่รู้ ว่าลูกสาวมาขายฮี้ ก็เคยมาเยี่ยมอยู่(เบิกเงิน) ไม่ใช่ไม่รู้ ว่าที่อยู่ที่กินมันอัตคัต คับแคบ แต่ความหน้าใหญ่ใจโต หิวเงิน ครอบงำอยู่ไง เหมือนอิแก่แม่เจ๊บัวไร จมไม่ลง ต้องอวดร่ำอวยรวย ไปกินงานเลี้ยง เงินเป็นหมื่นๆไม่กี่วันก็ใช้หมด ทั้งที่อยู่ในยุคหลายสิบปีก่อนโน่น ดูสิโดนลูกสาวด่า จี้ใจดำ อย่างเหลืออด แทนที่จะสำนึกผิดชอบชั่วดีบ้าง เสรือก บีบน้ำตา ให้ลูกสาวยอมให้เบิกเงิน ทรมานร่างกายต่อไปอีก อุบาทว์ ชาดชั่ว อับปรีย์ หาใดเปรียบจริงๆ

เห็นหลายคอมเมนต์บอกให้ฟังอีกว่า หลายตัว ลูกสาวติดเอดส์กลับมา แทนที่จะดูแล กลับเห็นเป็นเสนียดบ้าน ไปเสียนี่ สามีที่พบกันทีหลัง บ้างก็พบกันในซ่องเสียอีก กลับมาดูแลอย่างดีจนวาระสุดท้าย ศีลธรรมมันช่างผิดกันจริงๆ ถึงเวลานี้ถึงรับไม่ได้ไง มัน(ลูกสาวแม่มทั้งคน แต่มันคงไม่เห็นเป็นคนหรอก)ก็ตายฮ้าไปแล้ว เงินก็ถลุงหมดแล้ว จะมาย้ำแผลเก่าทำไหม(ว่ะ) ปัดโถ่!!
comment298-1:ผมจุกอกเลยอ่านถึงตรงนี้  ไม่รู้ทำเข้าไปได้ยังไงจริงๆ  ไม่ใช่ไม่รู้ ไม่ใช่ไม่เห็นความทุกข์ทรมานของลูก แต่ที่ทำเพราะความเว่อร์ 

แม้จะผ่านมานานแล้วก็อดที่จะหดหู่โกรธแค้นไม่ได้เลยจริงๆ
comment298-2:สมาชิกหมายเลข 1845384

อินเนอร์มาเต็มมาก...
ขอบคุณค่ะ
อิฉันหายอึดอัดจากคุณนี่แหละ
comment298-3:เงินทองมันไม่เข้าใครออกใครหรอกค่ะ
comment298-4:คิดเหมือนเราเลย ปรบมือรัวๆค่ะ 

แม่พี่บัวไรนั่นนรกมาก ยังมีหน้าใช้เงินทั้งที่รู้ว่าลูกต้องผ่านอะไร รับแขกตั้งแต่บ่ายสามจนเที่ยงคืน อ่านแล้วสงสารน้ำตาจะไหล เราคนอื่นแท้ๆนี่คนเป็นแม่ เง้อออ
comment298-5:5555 ครับ อินเนอร์ สุดๆ คงเพราะเราโตมากับพ่อแม่ที่รักเรา การกระทำของท่าน ทำให้เราคิดจะกตัญญูอย่างเต็มที่ โดยที่ไม่ต้องกดดันบังคับ และตายายเราเองก็ไม่ต่างกัน เราถึงรังเกียจไอ้คนที่ใช้ความกตัญญู มากดดันลูกหลานสุดๆ อ่านหลายๆตอน กัดฟันไปเลยละ แทบอยากมุดทะลุจอ ย้อนเวลาไปเอา บาทาอุดปาก อ้ายอีที่มันพล่ามอะไรหน้าด้านๆจริงๆ
comment298-6:อ่าน คห.นี้ต้องกดทั้งบวกและถูกใจเลย
เราก็เหมือนคุณ โตมากับครอบครัวที่อบอุ่นมากและพ่อแม่ไม่เคยเอาคำว่าบุญคุณมาทวง
มีแต่บอกว่า เราเกิดมาเพราะพวกท่านอยากให้เกิดมา เกิดจากความรักคนสองคน เมื่อทำให้เกิดมาแล้วก็ต้องเลี้ยงดูให้ดีที่สุด
มันคือความรักและหน้าที่ที่คนเป็นพ่อแม่ต้องทำอยู่แล้ว
ยิ่งฟังแบบนี้เรายิ่งโคตรอยากตอบแทน ไม่ทำให้ท่านเสียใจ 
อ่านเรื่องนี้เลยโคตรขึ้น รังเกียจพ่อแม่แบบนี้มาก
comment299:คนที่มาเม้นว่า "เคยมีเรื่องแบบนี้ด้วยเหรอ" "เราคนบ้านนี้แท้ๆ ทำไมไม่เคยรู้ ไปอยู่ที่ไหนมา" ไม่ต้องสงสัยหรอกค่ะ เพราะเรื่องที่เกิดขึ้นที่พี่มิ้วเล่า เกิดขึ้นในช่วง 40 ถึง 20 ปีก่อนโน้น คนอายุ 30 อัพบางคนเขาก็ไม่ใช่จะรู้ บอกตรงๆ ว่าดิฉันเองก็พอรู้มาบ้าง เพราะเคยศึกษาจากวรรณกรรม จากเพลง จากหนัง แต่ไม่เคยได้มาอ่านประสบการณ์ตรงแบบที่พี่มิ้วเล่า ตอนอ่านแรกๆ ก็ช็อคไปพอดูค่ะ คือเรารู้อ่ะ ว่ามันมีแบบนี้ แต่ไม่เคยรู้ว่ามันจะขนาดนี้ 

รอพี่มิ้วมาเล่าต่อค่ะ
comment300:เกิดทันแบบที่อ่านปุ๊บไม่ต้องแปลเลยว่าคืออะไร ตอนเห็นคำๆนี้ในพวกข้อสอบเข้ามหาวิทยาลัย ยังงงอยู่เลยว่าคำง่ายๆ แค่นี้ยังจะเอามาออกสอบ แต่พอมาอ่านในกระทู้ได้อ๋อเลยว่าหลายคนไม่ทันจริงๆ หรือเราจะแก่เกินไป หืมมมมมม...ไม่ใช่ซะหน่อย คำนี้มันหายไปจากสื่อไปเลยต่างหาก (เหมือนบางทีเผลอพูดถึงยาม้า พวกวัยรุ่นก็จะแบบ...ยาม้าอะไร ที่บ้านเลี้ยงม้าด้วยเหรอ - -") ตอนเด็กๆ จำได้มีโฆษณา มีละครพิเศษเกี่ยวกับการค้าเด็กหญิงด้วย ฉายจนหลอนอ่ะ...คำบางคำมันหายไป มันก็หายไปเลย พร้อมๆกับเรื่องราวของมันด้วยสินะ

ของแถบบ้านเรายุคนั้น (ภาคอีสาน) ก็มีอะไรแบบนี้นะ แต่เป็นหลอกไปเป็นแรงงานทาส โรงงานนรก ทำงานไถ่หนี้ เคยอ่านวรรณกรรมในยุคนั้นเกี่ยวกับแรงงานทาสก็เด็กอีสานเนี่ยแหละ เราคิดว่าถ้าหน้าตาดีเหมือนสาวเหนือ ก็อาจมีปัญหาคล้ายตกเขียว เพราะหนึ่งความแร้นแค้น สองแนวคิดลูกคือสมบัติของพ่อแม่ แต่ที่ไม่เกิดขึ้นเพราะไม่สวยไม่อ่อนหวาน ตลาดเลยไม่มี

แชร์นิดนึง อาจไม่เกี่ยวกับเรื่องนี้หรอก เรากับเพื่อนคนเมืองเพิ่งพูดถึงโสเภณีที่ถูกฆ่าแบบวิปริตในโรงแรมแห่งหนึ่งในเชียงใหม่ เพื่อนก็บอกน่าสงสารเป็นคนดี หาเลี้ยงครอบครัวแต่ดันโดนสัตว์นรกฆ่าแบบทรมาน พ่อแม่เขาจะอยู่ยังไง (ยอมรับว่าเราโลกแคบ ไม่เคยได้ยินมุมมองต่อโสเภณีในแง่ว่าดีว่ากตัญญู เพราะคิดว่าสมัยนี้มันก็มีอะไรให้ทำเยอะแยะ) เราก็บอกว่ามาทำตรงนี้มันก็ต้องมีความเสี่ยงอยู่แล้วว่าอาจเจออะไรแบบนี้ (กามวิปริตแบบรุนแรง) มันไม่ใช่อาชีพที่ดี เพื่อนก็แย้งว่า ที่เหนือไม่ค่อยอะไรมากกับอาชีพนี้ มันไม่ได้ผิดศีลธรรมเหมือนพวกเมียน้อย ชู้ เพราะไม่ได้ให้ใครมาเลี้ยงดู เที่ยวแล้วจ่ายก็จบ เป็นอาชีพๆนึงมีแต่โบราณทุกยุคทุกสมัย ทรัพย์ที่ได้มาเอามาเลี้ยงพ่อแม่ถือว่ามีเกียรติเพราะเขากตัญญู แล้วถามเราว่าถ้าเขาไม่มีการศึกษา แต่มีรูปสวย แล้วจะให้ไปทำพวกใช้แรงงานเหรอ ในเมื่อเห็นอยู่ว่าอะไรผลตอบแทนดีกว่า ไอบ้านั่นแหละที่มันชั่วมาฆ่าคนทำมาหากิน แล้วเราก็มาวนที่บอกว่าขายตัวมันก็ต้องเจอคนโรคจิตแบบนี้แหละ แต่พอดีคนนี้โรคจิตมากเลยพลั้งมือฆ่า จะให้ดีไม่ควรไปยุ่งเกี่ยวกับที่อโคจรแบบนั้นดีกว่ามั้ย แต่นางก็ยังยืนยันว่ามันเป็นแค่อาชีพๆหนึ่ง (เราไม่ได้ทะเลาะกันนะ คุยกันดีๆ)

สรุปมันมาจากปัญหาปากท้องสินะ

บางทีก็อยากรู้นะว่านอนกับเด็กที่ยังไม่โตมันจะฟินได้ยังไงเด็ก 12 15 เนื้อตัวยังไม่น่าพิศวาสเลย แถมบางทีอาจจะดิ้นรนทรมานแบบไม่เต็มใจอีก เราไม่เข้าใจมนุษย์เพศชายเลยจริงๆ

ปล. ที่เซอร์ไพรส์ที่สุดคือได้รู้ว่าคุณมิ้วอายุมากกว่าเป็นสิบปีเลย คือเห็นสำนวนเขียนบางทียังดูวัยรุ่นอยู่ นึกมาตลอดว่าน่าจะอายุรุ่นเดียวกัน แปลกใจมากเลยค่ะ
comment300-1:ยิ้มกริ่มแบบ...เริงร่ามาก

รู้ใช่ปะเพราะอัลไร
comment300-2:หายจากสื่อเลยจริงๆค่ะ 
ตอนแรกเราไม่ได้อะไรมากเพราะไม่ได้คิดว่าเวลาผ่านไปเท่าไรแล้วหรืออะไรยังไง แต่เรารู้จักคำนี้ แต่พอเห็นรุ่นน้องอายุน้อยกว่าไม่ถึงสิบปีบอกว่า ไม่เคยได้ยินเลย ตกเขียวคืออะไร ถึงเพิ่งมามึ้งว่า เอ้อออออ ไม่มีคำนี้อยู่ที่ไหนอีกเลยจริงๆ!!
comment300-3:มึ้ง......
คำนี้ไม่ได้ยินมายี่สิบปีละ555555
เมียงแต้เมียงว่า55555
comment301:ใจคนยากแท้หยั่งถึง...

ในหมู่บ้านเดียวกัน ครอบครัวที่ส่งลูกสาวไปใต้ส่วนใหญ่ฐานะยากจน
และก็อย่างที่เล่าไปในตอนของลุงมีกับลุงนวยที่ไม่ใช่คนจนถึงขั้นไม่มีอันจะกิน
แต่ ลุงนวยก็ส่งลูกสาวไปใต้ เหตุผลอาจจะตื้นเขินในความรู้สึกของเราในตอนนี้
ซึ่งฉันเชื่อว่าในตอนนั้นลุงมีก็คงไม่เข้าใจเหมือนกัน ทำไมเสี่ยวฮักเสี่ยวแพง(เพื่อนสนิท)
จึงทำกับลูกแบบนั้น...

เท่าที่สอบถามและคุยกับแม่
จากข้อมูลที่แม่เล่ากับภาพความทรงจำเก่า ๆ เอามาผนวกกัน ก็พอจะสรุปได้ว่า...
สภาพแวดล้อมมีผลค่อนข้างมาก
บ้านลุงนวยอยู่ซอยสาม หรือที่คนในชุมชนเรียกบ้านเหล่า ซึ่งคนทั้งซอยนั้นทุกบ้านที่มีลูกสาวจะส่งไปใต้
ขณะลุงมีอยู่สอยสี่ หรือบ้านเด่น  มีแค่ไม่กี่เรือนส่งลูกสาวล่องใต้
เลขซอยติดกันแต่มีถนนหลวงคั่นกลาง กระนั้นสองคุ้มบ้านในการแบ่งเขตสำมะโนประชากรก็คือหมู่บ้านเดียวกัน  
เลขซอยมาทีหลัง ขณะชื่อบ้านเรียกตามลักษณะภูมิทัศน์ ก็คล้าย ๆ กับคุ้มต่าง ๆ ในภาคกลาง

ชาวบ้านซอยสามปลูกบ้านครึ่งตึกครึ่งไม้หลังใหญ่ทันสมัย ประกวดประชันเครื่องใช้ไฟฟ้า แข่งกันแต่งตัว
ชาวบ้านซอยสี่ สำหรับคนฐานะปานกลางก็แค่บ้านไม้ธรรมดายกพื้นสูง (ไม้ก็มาจากการตัดการเลื่อยมือสะสมจนพอสร้างบ้านหนึ่งหลัง)
บ้านคนมีตังค์ก็เป็นบ้านไม้หลังใหญ่ขึ้นมาหน่อย ใช้วิธีเลื่อยไม้สะสมและซื้อมาเพิ่มก็ได้หลังใหญ่ ๆ
ส่วนครอบครัวขัดสนอยู่ตูบหรือกระต๊อบในภาษากลาง

ตูบของจาวเหนือทำด้วยไม้ไผ่สานล้อมรอบทั้งสี่ด้าน หลังคามุงหญ้าคาร้อยเป็นตับ ประตูก็เป็นไม้ไผ่สาน
บางบ้านไม่ยกพื้น ก็ปลูกคร่อมทับดินที่อัดแน่นจนแข็ง(มาก) บ้านลักษณะนี้ส่วนใหญ่สมาชิก 5 คนขึ้นไป
บางบ้านก็ยกพื้นประมาณสามสี่ขั้นบันได ซึ่งบ้านยกพื้นจะหลังไม่ใหญ่เหมาะสำหรับครอบครัวใหม่มีสมาชิกพ่อแม่ลูกสามไม่เกินสี่คน

ไม้ไผ่รวก ไม้ไผ่บง นิยมเอามาสร้างกระท่อมเช่นที่ว่า ซึ่งมันไม่ได้มีความแข็งแรงอะไรเลย 
หลังคามุงหญ้าคาที่ร้อยเป็นตับ ๆ ก็ต้องซ่อมแซมแทบทุกปี  สมัยนั้นการซื้อตับหญ้าคาไม่ค่อยมี
ว่างจากงานไร่งานนา พ่อบ้านจักตอกให้แม่บ้านสานหญ้าคาเป็นตับไว้เพื่อล้อมเป็นผนังบ้านหรือไม่ก็มุงหลังคา

ผู้อ่านหลายท่านอาจได้กลิ่นอายวิถีชนบทที่แสนจะเรียบง่าย ซึ่งมันก็เรียบง่ายจริง ๆ

สมัยที่ฉันยังเล็กมาก ประมาณสี่หรือห้าขวบไปเยี่ยมตา บ้านตายังไม่มีไฟฟ้าใช้เลยค่ะ
จุดตะเกียงน้ำมันก๊าดวอมแวม...และฉันก็ร้องไห้หนักมาก ไม่ยอมนอนบ้านตา
พ่อกับแม่ต้องพากลับบ้านตอนค่ำมืดบ่อย ๆ ตาสงสารหลานน้อยก็เลยลงหม้อแปลงมีไฟฟ้าใช้กับเขา

ไฟฟ้านี่แหละจุดเปลี่ยน มันคือความเจริญที่คืบคลาน 
วิถีเรียบง่ายถูกแสงสว่างประดิษฐ์สาดส่อง คนเริ่มมองเห็นบางสิ่งบางอย่าง
บางอย่างที่งามในมุมมืด...
comment301-1:สรุป ลุงนวยอิจฉาเปิ้น ไข้อยากมีบ้านใหญ๋อย่างเปิ้น มีครัวใจ๊อย่างเปิ๊น ก่ะเลยส่งลูกไปขาย... ค่ะ // เบะปากมองบน
comment302:เราตามอ่านกระทู้นี้แล้วไปคุยกับแม่ดู ขออนุญาตใช้พื้นที่แชร์เรื่องของเรานะคะ
ครอบครัวเป็นคนเชียงรายแต่กำเนิดค่ะ 
เพิ่งรู้ค่ะว่าป้า ยาย ย่า คนรอบตัวเราเคย "ไปใต้" กันเกือบทุกคน เพื่อนร่วมรุ่นแม่เราก็ยังมีค่ะ ที่มีชีวิตอยู่ก็หลายคนที่เสียไปแล้วก็มี
(แต่ไม่มีใครเสียด้วยโรคเอดส์นะคะ) เราไม่ทราบรายละเอียดมาก น้องสาวย่ากับย่าเราก็เคยไป
(ย่าเรามีลูกแล้วถึงไป(ลูกคือพ่อเราเองค่ะ) แต่โชคดี ไปแล้วมีคน คนที่ไถ่แกไปค่อนข้างรวยแต่แก่
สุดท้ายเลยค้าขายแล้วพอสามีแกตายก็แต่งงานใหม่กับปู่เรา ตอนรู้นี่ช็อคเบาๆที่ปู่ไม่ใช่พ่อแท้ๆพ่อเรา)
 น้องสาวย่าเรากลับมามีครอบครัว สามีแกตายตอนลูกยังเล็ก
 ส่วนลูกชายน้องสาวย่าเราเสียด้วยโรคเอดส์ตอนเรา5-6ขวบมั้งคะ จำได้ลางๆว่าไปเยี่ยมครั้งสุดท้ายผอมเหลือแต่กระดูกจริงๆ

น้องสาวตาเราก็เคยไปค่ะเพราะเลิกกับสามี แม่เราบอกว่าโชคดีที่ตาเราเป็นครูแล้วมีวงดนตรีเป็นของตัวเองด้วย
 ไม่อัตคัดมากยายเราเลยไม่ได้"ไปใต้"กับเค้า เพราะได้แต่งกับตาก่อน แล้วแม่ก็เล่าอีกค่ะว่าสาวรำวงตาเราเนี่ยหลายคนเลยที่เลิกเป็นสาวรำวงแล้วไปใต้กัน

สมัยนั้นนิยมกันมากๆค่ะ แม่บอกว่ามันเป็นค่านิยมจริงๆค่ะว่าไปแล้วกลับมาสบาย ทดแทนบุญคุณพ่อแม่ แต่เพราะสมัยนั้นชาวนาเค้าจนจริงๆจนแบบแทบไม่มีกินเลย (ซาวแทรค:จาวนาบะก่อนเปิ้นตู๊กกตุ๊กอะลูก ป่อบ่มีกิ๋น)  การส่งลูกสาวไปใต้จึงเป็นความหวังของเค้า การที่ตกเขียวมันหายไป แม่เราบอกว่าน่าจะป็นเพราะคนกลัวโรคเอดส์ ประกอบกับกู้เงินเอามาเรียนได้ค่ะ

สุดท้ายนี้ ต้องขอขอบคุณเจ้าของกระทู้มากๆเลยค่ะ เราปีนี้อายุ22ปี ถ้าไม่เห็นกระทู้นี้เราคงไม่รู้เรื่องนี้ แล้วคงตายไปกับคนในยุคนั้นหมดแน่ๆค่ะ น่าแปลกที่เรื่องแบบนี้บ้านเราไม่จดบันทึกเอาไว้ศึกษาย้อนหลังบ้าง เผื่ออนาคตจะมีเหตุการณ์ทำนองนี้เกิดขึ้นอีก หรือเก็บเอาไว้ดูว่าต้นเหตุมันคืออะไร เราจะแก้ไขมันยังไง แต่กลับพยายามลืมๆมันซะงั้น
comment302-1:เรา 23 แก่กว่าปีนึง กลับบ้านลำปางรอบนี้คงต้องไปลองถามป้าถามน้าดูละค่ะ
comment302-2:ก่อนอื่นต้องขอชมว่า คุณเป็นเด็กรุ่นใหม่ที่มีความคิดและทัศนคติที่ดี
เรื่องตกเขียว จริงๆแล้วมันไม่ได้หายไปไหนเลย เพียงแค่เนื้อหาและตัวละครเปลี่ยนไป ก็ลองคิดดูเล่นๆ
ว่าคุณเองคือตัวละครที่อยู่ส่วนไหนของเรื่อง

-    สมัยหนึ่ง แรงงานไทย นิยมไปนอก ก็ถูกหลอก สารพัดจะหลอก ทั้งค่านายหน้า ค่าเดินทาง 
  ค่าแรงที่คนไทยเอาเปรียบกันเอง กว่าจะทำงานใช้หนี้เหล่านี้หมดก็กินเวลาเป็นปีๆหรือหลายปี

-    ทัศนคติ ที่พ่อ-แม่ (ส่วนมาก) ส่งลูกเรียน และหวังพึ่งพา บางคน กู้หนี้ ยืมสิน ใช้จ่ายในเรื่องที่ไม่จำเป็น 
  สุดท้ายลูกก็ต้องกลับมาแบกรับภาระนั้น

-    ระบบเงินกู้
comment303:...
comment304:ตั้งแต่เริ่มอ่าน ก็มีข้อสงสัยมากมายเลยค่ะ หลังจากที่ไล่อ่านความเห็นทั้งหมด เลยหายสังสัยไปได้บ้างในบางเรื่อง
เรื่องที่อยากรู้ที่สุดคือ ความรู้สึกพ่อแม่พวกนั้น ว่าเขารู้สึกยังไง เคยเสียใจ รู้สึกผิด ละลายใจ
พวกเขาเคยรู้สึกว่าตัวเองมันสารเลว มันชั่วช้า จนตายไปอีกกี่ร้อยกี่พันครั้งก็ไม่น่าให้อภัยไหม 
เวลาที่พวกเขาคิดถึงสิ่งที่ลูกต้องพบต้องเจอในแต่ละวัน พวกเขาเคยนอนไม่หลับ กินอะไรไม่ลงบ้างไหม 
เงินที่ต้องใช้ทั้งชีวิตลูกแลกมา พวกเขาใช้มันซื้อความสุขให้ตัวเองลงไปได้ยังไง ทำได้ยังไง
มันเหลือเชื่อ จนในขณะหนึ่งเราอยากจะลองรู้สึกแบบพวกเขาดูสักครั้งค่ะ แต่คงไม่มีวัน
เราสงสัยเรื่องนี้มากที่สุด แต่ก็มีความเห็นก่อนหน้าได้ถามไปเหมือนกัน คำตอบคือ 
พวกเขา(อาจจะไม่ทั้งหมด)ไม่ได้รู้สึกอะไรเท่าไหร่ พอรู้แบบนี้แล้ว เราอดน้ำตาไหลไม่ได้เลยค่ะ
ต่อให้จะยกเหตุผลร้อยแปดมาอ้าง มันก็ไม่มีน้ำหนักพอให้ต้องทำแบบนั้นเลยจริงๆ 
เราว่าจะเลิกอ่านตั้งแต่น้องนี ไปหลบในเล้าไก่แล้วค่ะ มันหนักหน่วงเกินไป แต่ด้วยความอยากรู้
ก็เลยสู้อ่านมาถึงตรงนี้ เราเป็นคนอ่านวันนี้ทั้งวันเรายังหดหู่ ไม่อยากพูดอะไรกับใคร เทียบอะไรกับคุณมิ้วที่เป็นคนเขียนคะ ฮืออ
อยากจะกอดเด็กๆ เหล่านั้นในวันนั้น บอกเขาว่าไม่เป็นไรนะ เราจะช่วยเธอเอง จะไม่มีใครทำอะไรเธอได้ ฮืออออ 
ขอบคุณที่นำมาเล่านะคะ มันจะเป็นอีกเรื่องที่เราจะไม่มีวันลืมเลย
comment304-1:คือถ้าอยากเข้าใจต้องวางคุณธรรม ศีลธรรมจรรยาในปัจจุบันทิ้งไปก่อนค่ะ
ประเทศไทยตอนนั้นยังเพิ่งตั้งใข่ คนจน คนไม่มีอันจะกินยังเยอะ 
.......สิทธิสตรียังไม่แพร่หลาย สิทธิเด็กยังไม่มี
ค่านิยมของคนเมื่อสมัยก่อนเป็นยังไงต้องพยายามทำความเข้าใจ ผู้หญิงและเด็กคือสินทรัพย์ค่ะ
มันออกจะดูไม่สวยหรู ไม่เป็นครอบครัวอุดมคติเหมือนทุกวันนี้ แต่ถ้าอยากเข้าใจจริงๆต้องพยายามเข้าใจสภาพแวดล้อมสมัยนั้นด้วย

ทำไมถึงไม่รู้สึกผิด บางทีอาจจะเพราะมันเป็นเรื่องปกติของสมัยนั้น บรรทัดฐานคำว่าถูกหรือผิดของปัจจุบันและอดีตไม่เหมือนกันค่ะ เรามองมันเป็นเรื่องใหญ่ แต่สมัยก่อนเขาอาจจะมองว่าเป็นเรื่องปกติก็ได้ ในเมื่อคนอื่นก็ทำกัน ทำไมจะทำบ้างไม่ได้ ก็ทำแล้วอยู่สุขสบายดีนี่ เราเสียเงินเลี้ยงลูกมาก็หวังให้มันหาอะไรเข้าบ้าน เป็นการลงทุนอย่างหนึ่ง

ยกตัวอย่างเมื่อสมัยก่อนไกลๆนู่น การยกลูกเมียให้เป็นทานแก่คนอื่นจะถือว่าเป็นการทำความดี ทำแล้วได้บุญ
สมัยนี้ถ้าทำงั้นคงหาว่าเห็นลูกเมียเป็นสิ่งของ ทำเหมือนไม่ใช่มนุษย์ ตกนรกแน่นอน 
เมื่อโลกมันเปลี่ยนไป มุมมองคนต่อสิ่งรอบตัวก็เปลี่ยนค่ะ

บรรทัดฐานความถูกต้องมันเปลี่ยนตามกาลเวลา และได้แต่หวังว่ามันเปลี่ยนไปในทางที่ดีขึ้น การกระทำผิดๆในอดีตเราแก้ไขไม่ได้ สิ่งที่เราสามารถทำได้คือเรียนรู้จากความผิดพลาดและนำไปสู่การเปลี่ยนแปลงเพื่อให้มันดีขึ้นค่ะ

ปล. เราไม่ได้บอกนะคะว่าสิ่งที่พ่อแม่ทำเป็นเรื่องถูก เราก็เกลียดพวกที่ขายลูกเหมือนกัน แค่อยากเสนอมุมมองที่คนสมัยนั้นน่าจะมี ว่าทำไมเขาถึงเหมือนจะไม่รู้สึกอะไรกัน
comment304-2:สมัยนั้นยังไม่มีคำว่าสิทธิเด็กและสิทธิสตรีก็จริง  แต่มันน่าจะมี"ความเป็นคน"บ้างนะ นี่จะไม่รู้สึกอะไรขนาดนั้นเลยหรอ
comment304-3:อันที่จริงมันก็พูดยากนะคะ เพราะความเป็นคนมันสะสมมาเรื่อยๆจากจุดเริ่มต้นความเป็นเดรัจฉานนนั่นแหละค่ะ
มนุษย์กำหนดกรอบคุณธรรม จริยธรรมตามเหตุกรณ์ ตามเวลาที่ผ่าน
มันฟังดูไม่สวยหรู แต่ความเป็นคนของสมัยก่อนกับปัจจุบันอาจจะไม่เหมือนกันด้วยซ้ำ

เหมือนสมัยยังไม่เลิกทาสนั่นแหละค่ะ จะพูดไม่มีความเป็นคนกันหรอมันก็พูดยาก ในเมื่อสมัยนั้นสังคมยังไม่บอกว่าผิด แต่พอเวลาผ่านไปอะไรก็เริ่มเปลี่ยน คุณธรรมเริ่มถูกบัญญัติเพิ่มขึ้นเรื่อยๆ คนเริ่มเห็นผิดชอบชั่วดี ในเวลาต่อมาถึงมีการเลิกทาสไงคะ

ย้ำอีกรอบว่าไม่ได้แก้ตัวให้ใคร แต่เห็นสงสัยว่าเขาคิดอย่างไรกันสมัยนั้น

แต่มันก็อาจจะไม่ได้เย็นชาขนาดนั้นทุกคนก็ได้นะค่ะ เราเชื่อว่าคนที่สำนึกผิดก็คงมีอยู่บ้างแหละค่ะ
comment304-4:เพราะไม่เห็นสภาพความเป็นอยู่ที่แท้จริงที่เด็กอยู่ค่ะ แล้วก็ไม่รู้ว่าเด็กต้องทรมานแบบไหน

ที่สำคัญอาจจะเป็นการพยายามหลอกตัวเองจนเชื่อก็ได้ว่าลูกสบายดี
ทั้งที่จริงถูกทารุณทั้งร่างกายและจิตใจ
comment304-5:ยกตัวอย่างเมื่อสมัยก่อนไกลๆนู่น การยกลูกเมียให้เป็นทานแก่คนอื่นจะถือว่าเป็นการทำความดี ทำแล้วได้บุญ


ถ้าพูดถึง พระโพธิสัตว์ ผมขอกบ่าวไว้เป็นอีกแนวคิดนึงตรงนี้ครับ (ฝากไว้ในกระทู้ 555 )

คำว่ายกให้ ทำทาน นั่นคือ  มีคนมาขอ  ขอ คือ ขอ ฟรีๆ ครับ  
และการให้ ก็ให้ฟรีๆ นี่แหละ 

ดังนั้น ถ้าพูดแค่นี้ก็จะชัดเจน ว่า กับการที่เอาลูกไปทรมาน แลกกับเงินทองที่ตัวเองจะได้ มันเลยไม่ค่อยเหมือนกันเท่าไร

แต่ก็ยังแย้งได้ในส่วนที่ว่า พระโพธิสัตว์ ทำไปเพื่อ บุญ   ตัวบุญที่ว่า คือ การสละได้ในสิ่งที่ยากจะสละได้ครับ นั่นคือ ลูก คือ เมีย ตรงนั้น  การสละ เพราะมีคนขอ และตัวเองก็หวังสละเพื่อการตรัสรู้เป็นพระพุทธเจ้าในอนาคต ทำนองนี้  ซึ่งจะบอกว่า มันไม่ใช่วิสัยของคนทั่วไปที่จะคิดได้ขนาดนั้น  

สรุปคือ ไม่ควรเอาเรื่อง สละ ลูก สละ เมีย แล้วได้บุญ  มาว่าเป็นเรื่องเดียวกับ การขายลูกเพื่อได้ทรัพย์ เพราะฝ่ายนึง ทำเพื่อกิเลส อีกฝ่ายหนึ่งทำเพื่อการสำเร็จเป็นพระพุทธเจ้า

ถึงตรงนี้ หลายคนอาจจะยิ่งขมวดคิ้วหนักกว่าเดิม 55555  เอาเป็นว่า มันเป็นเรื่องแบบนั้นแหละครับ  

แต่ถ้าพอใจอยากจะกล่าวว่ามันก็เหมือนกัน ไม่ได้แตกต่าง อันนี้ ผมก็ไม่เถียงแล้วละครับ แล้วแต่   ยังไงถ้าเป็นไปได้ก็อยากให้ลองไปศึกษาพิจารณาเพิ่ม  ส่วนจะได้คำตอบสุดท้ายยังไง ก็แล้วแต่อีกเหมือนเดิมครับผม 

ปล. ของสมัยเรา พระพุทธเจ้าโคดม นี่ยังเบาๆ  เราเพราะตามที่ได้อ่าน พระฌพธิสัตว์ส่วนมาก เวลาสละลูกตอนที่ถูกขอนี่ มักจะเป็น ยักษ์ มาขอครับ แล้วพอยกให้ เขาก็ยกเคี้ยวกลืนตรงหน้าเลยนี่ละ ....  ถ้าใจไม่แน่วแน่พอ รับไม่ได้แน่ๆ  แน่วแน่เพื่อรื้อขนสัตว์   แต่เรื่องในกระทู้นี้ มันแน่วแน่เพื่ออะไร แน่วแน่เพื่อความสุขของตัวเอง บำเรอตัวเอง จุดประสงค์ต่างกันลิบครับ (ย้ำอีกทีว่าจุดประสงค์ของพระโพธิสัตว์ บางทีอธิบายง่ายๆ ให้คนทั่วไปเข้าใจง่ายๆ ได้ยากครับ แต่ก็อยากให้อย่าเอามารวมกันเร็วเกินไป)
comment305:ความจน, ความเจริญทางด้านวัตถุคือผู้ร้าย?

แม่บอกว่า...
"คนส่งลูกสาวไปใต้ เปิ้นจ๊น จน ทุกข์ยากแต้ ๆ เป๋นดีสังเวช"

เมื่อไฟฟ้ามาให้แสงสว่าง ความสะดวกสบายก็เพิ่ม ย่อมเป็นเรื่องดี
แต่มันก็ส่องจนเห็นความจนชัดเจนมาก
ตูบผุ ๆ ขาด ๆ เสื้อผ้าเก่าคร่ำปะแล้วปะอีก ดูอัปลักษณ์เกินทน
น้ำพริกผักลวก หาปูหาปาใส่ท้องแค่พอมีกับกล้อมกล้อมไปวัน ๆ
ถ้าไม่ต้องไปรับจ้างหาเงินมาซื้อข้าว ผักริมรั้ว ปูปลาในหนองคงพอหาได้
เมื่อไม่มีที่ทำกินเป็นของตนเอง หมายความว่าต้องซื้อข้าวกิน 
ไหนจะลูกยั้วเยี้ยเต็มบ้าน เท่ากับผู้พ่อคือคนเดียวรับภาระหาใส่ปากใส่ท้อง
ผู้ใหญ่สองเด็กกำลังโตอีกสาม อยู่ในท้องแม่มันอีกหนึ่ง เลือดตาแทบกระเด็น เป็นคำที่ไม่เกินจริงสักนิด...

เมื่อมีใครสักคนให้ข้อเสนอหนีความจน...
หากเป็นแค่การขายฝัน มันคงไม่ประสบความสำเร็จเท่าไหร่
ทว่าหน่วยกล้าตายที่กลับมาพร้อมความมั่งคั่งอลังการ เป็นดั่งช่วยโฆษณา "ฝันที่เป็นจริง"

"อี่น้องยา ปิ๊กบ้านมา ผ่อเลาะ อ้ายปั๋นซื้อจิ้นงัวในกาดไปลาบเลยหนา" เสียงซุบซิบสอดแนมดังปากต่อปาก
(น้องยาไปใต้กลับมา ดูสิ พี่ปั๋นซื้อเนื้อวัวในตลาดไปลาบเชียวนะ)
"เขาว่ามันไปใต้...หาเงินได้เดือนเป๋นหมื่น แต้ก่อ?"
"ไปหาเงินเนี่ยนะ เป็นกาหลี่ ฮึ้ย! บ่าเอาตวยแต้ ๆ" 
กับอีแค่ของกิน ของแต่งเนื้อแต่งตัวคงไม่เท่าไหร่...
ต่อเมื่อน้องยาพาครอบครัวพ้นจากตูบคลุกดิน ตะเกียงน้ำมันก๊าดถูกโยนทิ้ง
ทีวีตู้เย็น รถมอร์เตอร์ไซด์ สัญลักษณ์ความทันสมัยเข้ามาสร้างความตื่นตะลึง
สายตาแคลงใจก็เริ่มเปลี่ยนเป็นชื่นชมจากบางคน

เมื่อมีใครคนหนึ่งสอบถามวิธีหาเงิน...คะยั้นคะยอจนได้ความ

"น้องเอ็นดูอี่ป้ออี่แม่ บ่าย๊ะจ่ะอี้ จ๋าดนี้ก็บ่าได้อยู่บ้านไม้กับเปิ้น ไผจะว่าจะไดก็จ่าง เปิ้นบ่าไจ่มาทุกข์กับน้อง"
(น้องสงสารพ่อแม่ ไม่ทำงี้ ทั้งชาติก็ไม่ได้อยู่บ้านไม้ ใครจะว่าอย่างไรก็ช่าง เขาไม่ได้มาทุกข์กับน้อง)
ความยากจนข้นแค้น ความมืดหม่นที่เกาะหัวใจคน การเดินตามวิธีของน้องยาไม่ใช่เรื่องยากอีกแล้ว

เด็กสาวสมัครใจไปขายตัวเพื่อพาครอบครัวหนีความจน ช่างเป็นการเสียสละที่น่ายกย่อง
ไม่เพียงจากหมู่คนจนเหมือนกันเท่านั้น คนฐานะปานกลางก็ชื่นชมในความกตัญญู
เด็กสาวหลาย ๆ คนเห็นเป็นแบบอย่าง สมัครใจติดสอยห้อยตามเพิ่มจำนวนทีละน้อย

เริ่มมีนายหน้าเข้ามาทาบทามเป็นกิจจะลักษณะ...มีการเกลี้ยกล่อม มีการโฆษณา
นายหน้าค้นพบขุมทรัพย์ล้ำค้ามหาศาล พวกเขามาอย่างมีกระบวนการ
เล่นใหญ่เล่นจริง จ่ายหนัก กล้าลงทุนก่อน เข้าถึงทุกบทบาทผู้ปัดเป่าความทุกข์ยากราวกับเป็นเทวดา!


"โอ้ย...ถ้าฮาฮู้ว่าไปใต้จะได้กินดีอยู่ดีอย่างอี้ ฮาตึงบ่าฟั่งเอาผัว ตึงวันนี้ฮับจ้างอิดปอจะต๋ายปอกิ๋นพ่องบ่าปอพ่องก๋ายแต้ว่า" 
(ถ้าฉันรู้วาไปใต้จะกินดีอยู่ดี จะไม่รีบมีผัว ทุกวันนี้รับจ้างเหนื่อยเกือบตายพอกินมั่งไม่พอมั่ง เบื่อเหลือเกิน)  
ความจนทำให้มีปากเสียง เมื่อแม่ญิงปิ๊กบ้านไปร่ำไห้ระบายกับแม่...
คำแนะนำหนักนิดเบาหน่อยกลายเป็นยุส่ง "ไปใต้ก็ดีป้อแม่ก็จะได้สบาย"
และก็มีคนยอมทิ้งลูกน้อยกับผัวจน ๆ ไปหาเงินที่เมืองใต้เพื่อมาซื้อความสะดวกสบาย

การแข่งขันอวดประชัดถูกโหมอย่างหนัก คนไร้หลักคิดเป๋แล้วเป๋อีก
มีคำกล่าวลอยเข้าหู ดังทั่วบ้านเหนือบ้านใต้
มันไม่ใช่เรื่องน่าอาย อะไรก็ได้ที่ตอบแทนบุญคุณพ่อแม่ ลูกสมควรทำ!

ความเสียสละถูกบิดเบือนจนบิดเบี้ยว
การอ้างความกตัญญูกลายเป็นเครื่องมือบังคับขู่เข็ญ
เด็กหญิงกลายเป็นสินค้าต้องตีตราจอง


แต่...ก็ไม่ใช่ทุกบ้านทุกครัวเรือนยากจน จะเป็นเหยื่อความโลภ
ข้างบ้านตาฉัน คือบ้านลุงเป็งป้าฟู แกมีลูกทั้งหมดห้าคน คนโตเป็นผู้หญิงชื่อพี่จันเพ็ญสวยมาก
และบ้านเธอก็จนมาก จนมาก ๆ มากถึงขนาดที่ทั้งบ้านแทบไม่มีเงินซื้อเสื้อผ้าต้องขอจากแม่ฉัน
บ้านลุงเป็งไม่มีไฟฟ้าใช้ จนกระทั่งพี่จันเพ็ญอายุสิบขวบ ตาสงสารเห็นแก่เด็ก ๆ ก็เลยให้เขาต่อไฟไปใช้
ลุงเป็งเป็นผู้ชายผอมแห้ง ป้าฟูก็พอกัน เนื่องจากกินไม่ค่อยอิ่ม ต้องมายืมข้าวเปลือกตาไปสีกินบ่อย ๆ
นายหน้าวิ่งเข้าหาบ้านลุงเป็งทุกวัน วันละสามรอบฉันก็เห็นกับตามาแล้ว...
แต่...ลุงเป็งยิ้มอ่อน ป้าฟูเคี้ยวหมากยิ้มโชว์ฟันดำ ส่ายหน้าช้า ๆ พูดเบา ๆ "บ่าเป็นหยังเจ้า...เอ็นดูอี่น้องมัน"


ตอนหน้าฉันจะเล่าความพิเศษของครอบครัวนี้ โอเคเนอะ

กู๊ดไนท์ นอนหลับฝันดีราตรีสวัสดิ์ จุ๊บ ๆ
comment305-1:ความเสียสละถูกบิดเบือนจนบิดเบี้ยว
การอ้างความกตัญญูกลายเป็นเครื่องมือบังคับขู่เข็ญ

ชอบประโยคนี้มากๆเลยค่ะ
comment305-2:โอ๊ยยย...อ่านแล้วรักลุงเป็งกับป้าฟู ต้องแบบนี้สิพ่อแม่ที่รักลูกจริง
comment305-3:ก้มกราบลุงเป็งกับป้าฟูสามทีไม่แบมือ
comment306:รออ่านอยู่นะคะ เราไม่รู้เลย อ่านทีแรกนึกว่าแบบหมายถึงชื่อโรค ขอบคุณที่นำความรู้มาแบ่งปันนะคะ
เรื่องแบบนี้ไม่แปลกที่จะถูกพยายามฝังกลบ
แต่อดีตแบบนี้ก็เอามาเป็นบทเรียนในปัจจุบันได้
ค่านิยมผิดๆทุกวันนี้ยังมีอยู่มากจริงๆ
ขอบคุณนะคะ
comment307:ติดตามค่ะ
comment308:ตวยมาตั้งแต่วันแรกตี้ตั้งกระทู้เลยหนาปี้มิ้วเจ้า
ละก่จะตวยต่อไปจ๋นจบ ถ้าอยู่เน้อเจ้า
ขอบคุณสำหรับความฮู้ดีๆเจ้า
comment308-1:แปะ
comment309:ขอบคุณค่ะสำหรับบทความ ติดตามๆ และขอให้กำลังใจค่ะ
comment310:ตามต่อคะ
comment311:ขอแทรกบ้างนะครับ
.
หลายท่านอ่านเรื่องราวนี้ ( รวมถึงเรื่องโหดร้ายอื่นๆ ในประวัติศาสตร์ไม่ว่าไทยหรือเทศ ) แล้วเกิดอารมณ์โกรธเกรี้ยวคับแค้น บอกคนยุคนั้นเลวบ้างโง่บ้าง ความเป็นคนหรือศีลธรรมไม่มีบ้างหรือ?
.
ก็อยากให้เข้าใจบ้างครับว่าสิ่งที่เรียกว่าศีลธรรม คุณธรรม จริยธรรม อะไรพวกนี้มันเป็นแค่ “สิ่งสมมติ” ที่คนเราสร้างขึ้นมาให้เป็น “ค่านิยม” ของสังคมในแต่ละห้วงเวลาเท่านั้นเอง ไม่ใช่กฎที่เป็นสัจจะของโลก ของจักรวาล หรือเป็นความจริงตามธรรมชาติเลย
.
ผมจำได้ลางๆ ว่าในยุคที่ตกเขียวเป็นปัญหาของคนเหนือ ในช่วงเวลาเดียวกันหรือต่อเนื่องกันสังคมไทยก็มีเรื่องแย่ๆ หลายอย่าง ที่คนสมัยหลังๆ อาจจะนึกไม่ออกแล้ว นั่นคือ “โรงงานนรก” นะครับ ผมจำได้ว่าในช่วงก่อนวิกฤติเศรษฐกิจ 2540 ข่าวสารตามหน้าสื่อที่ตีคู่มากับเรื่องตกเขียว คือคุณภาพชีวิตที่ย่ำแย่ของผู้ใช้แรงงานนี่แหละ ทั้งคนท้องแต่ยังต้องทำงานใช้แรงมากๆ ( จนต่อมามีการผลักดันเป็นกฎหมายให้ลูกจ้างลาคลอดได้ 90 วัน ) , แรงงานเด็กทั้งที่สมัครใจและถูกล่อลวง ( ช่วงนั้นมีข่าวทลายโรงงานที่ลักลอบใช้แรงงานเด็กบ่อยมาก ) , การคุกคามทางเพศที่นายจ้างหรือหัวหน้างานกระทำต่อลูกจ้างหญิง ( เพิ่งจะออกเป็นกฎหมายห้ามไม่นานนี้ ) และความปลอดภัยในการทำงาน ( อุปกรณ์ป้องกัน? ชั่วโมงทำงาน? ) ยังไม่นับเรื่องกดค่าแรง-โกงค่าแรง ที่เป็นเรื่องคุ้นหูชินตามากในตอนนั้น
.
ถ้าไปถามคนสมัยนั้นที่ไม่ใช่นักเคลื่อนไหวด้านสิทธิแรงงาน-สิทธิมนุษยชน เขาก็ไม่ค่อยสนใจหรอกครับ เพราะเห็นว่าที่ไหนๆ โรงงานไหนๆ ก็ทำกัน บางคนอาจจะตอกหน้ากลับด้วยซ้ำว่าเรียกร้องมากเดี๋ยวตกงาน จะเอาอะไรกิน
.
พอหลังวิกฤติ 2540 ใหม่ๆ มีการนำแรงงานต่างด้าว ( พม่า ลาว กัมพูชา ) เข้ามาทำงานระดับล่าง ความเป็นโรงงานนรก-แรงงานทาส เริ่มหายไปจากการรับรู้ของแรงงานไทย แต่ไปปรากฏในหมู่แรงงานต่างด้าวพวกนี้แทน โดนเหมือนกันเลยครับ กดค่าแรงบ้าง ชั่วโมงทำงานหนักเกินมาตรฐานบ้าง ถ้าเป็นผู้หญิงบางทีก็ถูกคุกคามทางเพศ พวกที่ทำก็จะขู่ว่าถ้าไปแจ้งความใครจะเชื่อ? คนต่างด้าวต่างหากที่จะถูกจับและถูกไล่ออกนอกประเทศ ( ที่บ้านเราโดนโลกตะวันตกจี้เรื่องธุรกิจประมงก็เพราะแบบนี้แหละครับ เรื่องราวแรงงานทาสโดยเฉพาะบนเรือประมงเยอะมาก เป็นปัญหาเรื้อรังมานับสิบปี )
.
ในช่วงทศวรรษ 2540’s ถ้าพูดเรื่องสิทธิแรงงานต่างด้าว ไม่ค่อยมีใครสนใจหรอกครับ บางคนอาจจะบอกว่าหลบหนีเข้ามาเองจะเรียกร้องอะไรอีก หรือบางคนเอาเรื่องประวัติศาสตร์มาผูกก็มี เช่น เพราะพม่ามันเคยมาเผากรุงศรีฯ ของเรา หรือพวกเขมรมันเป็นลูกหลานพระยาละแวก เป็นนกสองหัวคบไม่ได้ เวรกรรมมันถึงตามทัน ประเทศมันไม่สงบ คนพม่าคนเขมรเลยต้องเข้ามาเป็นแรงงานให้คนไทย หรือเรื่องตลก ( ที่ขำไม่ออก ) ในวงเหล้าของชายไทย มักจะบอกทำนองว่า “เดี๋ยวเราจะไปตีหงสา แก้แค้นให้บรรพบุรุษอโยธยา” ที่หมายถึงไปซื้อบริการทางเพศหญิงชาวพม่า
.
สังคมไทยเพิ่งมาใส่ใจจริงจังกับ “ความเป็นคนเท่ากัน” ไม่ว่าจะเป็นแรงงานไทยหรือต่างด้าว และไม่ว่าจะเข้ามาอย่างถูกหรือผิดกฎหมาย ต้องได้รับการปฏิบัติตามหลักสิทธิมนุษยชน-มนุษยธรรม ก็ปลายๆ ทศวรรษ 2540’s-ต้นทศวรรษ 2550’s นี่เอง 
.
.
มันเป็นเรื่องของชุดความคิดในแต่ละยุคนะครับ..ถ้าย้อนไปไกลกว่านั้น ในยุคที่บ้านเรายังไม่เลิกทาส พ่อสามารถขายลูก ผัวสามารถขายเมียไปเป็นทาสได้ด้วยซ้ำ เพราะคนยุคนั้นใครๆ ก็ทำกัน ไม่มีใครบอกว่ามันผิด หรือถ้าย้อนไปสัก 20-30 ปีก่อนหน้าปัจจุบัน ยุคนั้นเพศที่ 3 ยังไม่ได้รับการยอมรับ ต้องหลบๆ ซ่อนๆ ปกปิดตัวเองนะครับ ไม่ได้เปิดเผยกันได้เสรีเท่าทุกวันนี้ ไม่งั้นโดนล้อโดนรังเกียจ ( ช่วงนั้นจะมีเรื่องเล่าว่า ผช ที่เป็นตุ๊ดเป็นเกย์ จำใจต้องแต่งงานกับ ผญ เพราะถูกพ่อแม่กดดัน แต่ก็กลายมาเป็นปัญหาครอบครัวอีก เมื่อ ผญ มารับรู้ทีหลังว่าสามีไม่ใช่ชายแท้ )
.
กรณีตกเขียวนี่ก็เช่นกัน หลายๆ ภาคส่วนเขาถึงต้องทำงานเชิงพัฒนาเพื่อเปลี่ยนค่านิยมของคน เพราะแค่มีกฎหมายอย่างเดียวแต่คนในสังคมไม่ตระหนัก ไม่แสดงออกว่าไม่ยอมรับเรื่องนั้นๆ มันก็แก้ไขยกเลิกอะไรไม่ได้ 
.
รับรู้ประวัติศาสตร์ไว้เป็นบทเรียนเพื่อไม่ให้เกิดขึ้นอีกเป็นเรื่องดี แต่อย่าไปก่นด่าประณามคนยุคนั้นเลย อย่าลืมคนเรามีแนวโน้มจะทำในสิ่งที่คนรอบๆ ตัวทำอยู่แล้วครับ น้อยคนที่จะทำตรงกันข้ามกับสิ่งรอบๆ ตัว นั่นคือเหตุผลว่าทำไมเด็กสลัมที่ได้ดี และเด็ก ร.ร.ชั้นนำ ที่เสียผู้เสียคน ถึงมีน้อยกว่าเด็กสลัมที่เสียผู้เสียคน และเด็ก ร.ร.ชั้นนำที่ได้ดี
.
.
ปล.ตอนนี้ให้ดูเรื่องละเมิดลิขสิทธิ์ ที่การบังคับใช้กฎหมายไม่ศักดิ์สิทธิ์ เพราะขนาดตำรวจ ทหาร ครู ข้าราชการ ฯลฯ ยังซื้อแผ่นผี ยังโหลด MP3 ใช้กันเอิกเกริก เนื่องจากค่านิยมคนไทยส่วนมากไม่ว่าอาชีพใดๆ ต่างก็ไม่สนใจเรื่องนี้ ไม่มองว่ามันผิดอะไร ก็ไม่มีใครต่อต้านกัน ก็ใช้กันไปเป็นเรื่องปกติ ( ก็ไม่ต่างจากยุคโสเภณีเด็ก ที่คนซื้อบริการเด็กต่ำกว่า 18 ก็มีทุกอาชีพทุกฐานะ คนยุคนั้นเขาก็มองว่าไม่ผิดอะไรเหมือนกัน )
comment311-1:เห็นด้วยกับข้อมูลที่เอามาเผยแพร่...
เพราะเรา ๆ ก็รู้มานาน ใด ๆ ในโลกล้วนเป็นสมมติ...ทั้งสิ้น!



แต่ประเด็น "ตกเขียว" คือความผิดที่เห็นชัด ไม่ใช่การเห็นดีเห็นงามเห็นพ้องต้องกันทุกฝ่าย
พ่อแม่รู้ว่าผิด
นายหน้ารู้ว่าผิด
จะมาอ้างว่าเป็นธรรมดาของสังคมไม่ได้

นั่งรถทัวร์กว่าจะถึงกรุงเทพฯ ผ่านตั้งกี่ด่าน เคลียร์ตั๋วเท่าไหร่ ไม่ผิดจะต้องจ่ายไหม? 
เพื่อนบ้านดี ๆ หลีกเลี่ยงคบหา (พูดคุยเห็นแก่ความเป็นคนบ้านเดียวกัน แต่ไม่สนิท)
สังคมรอบตัวสะท้อนให้เห็น ตกเขียว ไม่ใช่สิ่งที่พึงกระทำ
ซอยไหนส่งลูกไปใต้ก็ไปทุกหลังคาเรือน ซอยที่ไม่มีใครไปเลยก็มี และทั้งสองซอยต่อสู้ความคิด
ยืนหยัดวิถีของตนอย่างเข้มข้น...เพียงแต่...การแสดงความไม่เห็นด้วย ต่างหากที่มันมีน้อยเกินไป...

ฉะนั้นไอ้ที่ว่า...พ่อแม่สมัยนั้นเห็นลูกเป็นผักปลา คือธรรมดา
ไม่จริงค่ะ พ่อแม่ที่ทำแบบนั้น...รู้ว่ามันไม่ปกติไม่ใช่ธรรมดา
แต่...ก็มิได้นำพา
แต่...ก็ยังให้ความโลภครอบงำ
แต่...ก็เพียรหาข้ออ้างให้ความผิดเป็นชอบธรรม...


อ่อ...สังคมยุคนั้นยืดหยุ่นสูงกว่าตอนนี้นะคะ...
เขามีที่ยืนเหลือให้คนเคยพลาดมากกว่ายุคนี้...
ซึ่งฉันตั้งใจจะพูดถึงเรื่องนี้เหมือนกัน...

[Spoil] คลิกเพื่อดูข้อความที่ซ่อนไว้ขอยกความเห็นย่อยไปลงความเห็นหลักละกัน

เผื่อคนที่เขาเลือกโหมดอ่านเฉพาะข้อความเจ้าของกระทู้จะได้อ่านด้วย
comment311-2:ก็นั่นแหละครับ มันไม่ต่างกัน
.
ก็เหมือนเรื่องคุณภาพชีวิตแรงงาน หรือเรื่องแรงงานเถื่อน ตำรวจรู้ไหมครับว่าผิด? สังคมไทยรู้ไหมครับว่าผิด?
.
รู้ครับ..แต่คนยุคนั้นกลัวกันว่าถ้าเขี้ยวมากไป ทำให้ถูกต้องตามกฎหมายทุกเรื่อง ต้นทุนก็จะสูงขึ้น หรือแรงงานระดับล่างอาจขาดแคลน เพราะคนไทยไม่ทำแล้วในบางอาชีพ 
.
ก็เลยหลับตาข้างนึงมาตลอด มีเรื่องแรงๆ ทีก็จับกันที
.
ถ้าคุณบอกว่า HIV ทำให้คนกลัวการเที่ยวอย่างว่า จนความต้องการเด็กสาวจากการตกเขียวลดลง การที่นานาชาติจี้เรื่องสิทธิแรงงานข้ามชาติของบ้านเรา มันก็ทำให้นายจ้างไทยต้องปรับตัว สิทธิแรงงานพวกนี้ก็ดีขึ้น
.
คำว่าธรรมดาๆ ใครๆ ก็ทำกัน ไม่ได้หมายความว่าไม่รู้ว่ามันไม่ผิด อาจจะรู้ก็ได้ แต่ด้วยปัจจัยอื่นๆ ทำให้ผู้คนเลือกที่จะมองข้ามความผิดนั้น เพื่อสิ่งอื่นที่เขามองว่าสำคัญกว่า ( ในที่นี้ก็คือทรัพย์สินเงินทอง )
.
พอใครๆ ก็ทำกัน มันก็เลยกลายเป็นสิ่งที่ทำได้อย่างไม่ต้องลังเลใจนั่นแล!!!
comment311-3:เรื่องเลวร้าย ต้องช่วยกัน ก่นด่า ประณาม สิ ถึงเรียกว่าเรียนรู้ จะได้รู้ว่ามันเลว พ่อแม่ชั่วๆ เป็นยังไง

และแสดงให้เห็นว่า ค่านิยม คนหมู่มาก ไม่ใช่สิ่งดีเสมอไปด้วย เราเห็นว่า ชุดความคิดที่ว่า ใครๆก็ทำกัน จึงทำได้ สมควรยกเลิกไปได้แล้ว หลายครั้ง ความผิดพลาดในประวัติศาสตร์ เกิดขึ้นเพราะชุดความคิดแบบนี้ทั้งนั้น
comment311-4:311-3

เรียนประวัติศาสตร์ต้องมีใจที่เป็นธรรมครับ ชุดความคิด ค่านิยมของคนแต่ละยุคสมัยไม่เหมือนกัน เราจึงไม่สามารถเอาแนวคิดคนยุคนี้ไปตัดสินคนยุคก่อนได้

ลองคิดนะครับ สมมติอีก 30-40 ปีข้างหน้า เมืองไทยมีระเบียบวินัยมากกว่านี้เทียบเท่าตะวันตก-ญี่ปุ่น ลูกหลานคุณมาชี้หน้าด่าคุณ บอกคนรุ่นปู่รุ่นพ่อเป็นคนเลว คนใช้ไม่ได้ เพราะทำอะไรตามใจฉัน เกียจคร้าน แถมยังขี้ขโมยชอบใช้ของละเมิดลิขสิทธิ์ 

คุณจะรู้สึกยังไง? เพราะในยุคที่คุณโตมา เรื่องที่เด็กมันด่าเป็นเรื่องจริง แต่ก็เป็นค่านิยมที่ใครๆ ก็ทำกันจนไม่รู้สึกว่าผิด 

มันเป็นธรรมหรือเปล่า?
comment311-5:ไม่รู้สึกอะไร เพราะมันก็เรื่องจริง แบบที่คุณบอก นั่นแหละ เด็กมันก็มีสิทธิพูดวิจารณ์ ถามทำไมเหรอ เรางง เอาเข้าจริง ทุกวันนี้ รวมทั้งในบอร์ด พันทิปนี่ ก็มีการด่า ประณาม พวกละเมิดลิขสิทธิ์ ทำนองนี้อยู่แล้ว ไม่ใช่เรื่องแปลกใหม่

สิ่งที่เด็กรุ่นหลังไม่ควรด่า เรามองว่า น่าจะเป็นสิ่งที่ยังไม่รู้ว่าผิด ก็เลยทำ มากกว่า อย่างการสูบบุหรี่ ในสมัยก่อนเป็นแฟชั่นจริง ทำให้คนอื่นเดือดร้อนจริง แต่ ยังไม่มีใครรู้เรื่องที่สูบแล้ว ทำลายสุขภาพผู้อื่นด้วย จึงไปประณามเขาไม่ได้

แล้วถามว่า กรณีนี้ ใช่เหรอ พ่อแม่ไม่รู้เหรอ ว่าขายตัว ลูกทรมาน ชุดความคิดเรื่อง เมตตากรุณา เรื่อง ลดละกิเลส ไม่รู้เหรอ ความคิดพื้นฐานของศาสนาพุทธ ที่วางรากฐานมาเป็นร้อยปีนะ เราว่าพ่อแม่ที่ไม่ขายลูกสาวจำนวนมาก ก็ใช้ชุดความคิดพวกนี้แหละ เพราะอย่างที่ว่า ยังไม่รู้เรื่องพวกสิทธิเด็ก สตรี แล้วทำไมพวกส่งลูกสาวขายฮี้ ไม่ใช้ชุดความคิดเหล่านี้บ้าง ทีความกตัญญูล่ะ ยกมาอ้างได้ แสดงว่า เรื่องใครๆก็ทำนี่ข้ออ้างทั้งนั้น ใจจริงคือ อยากอวดร่ำอวดรวย หน้าใหญ่ ขอแค่ตรูสบาย ไม่ใช่เหรอ
comment311-6:บางทีก็อยากให้มีปุ่ม "อ่อนใจ" เหลือคณา...
comment311-7:เคยได้ยินสำนวนไทย "มีเงินนับเป็นน้อง มีทองนับเป็นพี่" ไหมล่ะครับ?

คนไทยเราเป็นแบบนี้จริงๆ นั่นแหละ ท่านดูที่ จขกท. เล่าสิครับ บ้านไหนหลังโตๆ มีทีวี ตู้เย็น ติดจานดาวเทียม มีรถเก๋งรถกระบะ ฯลฯ บ้านนั้นหัวกระไดไม่เคยแห้ง มีแต่คนไปมาหาสู่ 

ดูเวลาชาวบ้านถูกหวยนั่นปะไร..เดี๋ยวนี้ต้องย้ายบ้านหนี เพราะกลัวใครต่อใครจะมาขอเงิน จะไม่ให้ก็ไม่ได้ จะโดนกดดัน หาว่างก หาว่าไม่มีสังคมอีก

ภาคอื่นถึงเขาไม่ส่งลูกสาวไปขายตัว แต่พ่อแม่ก็ยังมองลูกเป็นตัวช่วยหาเงินให้ตัวเองสบายด้วยวิธีอื่นๆ เช่น กดดันให้ลูกหาผัวฝรั่งหาผัวรวยๆ ให้ผัวเลี้ยง

ถ้าพ่อแม่ที่ส่งลูกไปขายตัว ในตัวอย่างของ จขกท. บอกลูกสาวว่าไปขายตัวได้เงินเยอะกว่าเอาผัวแถวบ้าน ท้องถิ่นอื่นก็มีประเภทที่เอาฝรั่งแก่ๆ ทำผัว หรือให้จับ ผช รวยๆ อยู่เหมือนกัน

ช่างสวนทางกับวิถีพุทธที่สอนให้พอเพียง ลดละเลิกความอยากได้อยากมีเลยใช่ไหม? แต่นั่นแหละคือความจริงของบ้านเรา

รสเงินมันหอมและอิ่มกว่ารสพระธรรมครับ บ้านเราเลยมีประเภทเอาเงินปล้น เงินโกง เงินเอารัดเอาเปรียบไปทำบุญสร้างวัดสร้างพระ 

คนที่มีศีลมีธรรมแบบไม่หวั่นไหว จะมีน้อยกว่าคนที่ไหลไปตามกระแสกิเลส มันก็ไม่แปลก
comment311-8:ถ้ามองแบบชุดความคิดในประวัติศาสตร์ ผมกลับไปนึกเรื่องความเชื่อ ความรู้ที่ผิดๆมากกว่า เช่น การแพทย์หรืออะไรพวกนี้ แต่เรื่องนี้ผมว่าทุกคนรู้ว่าไม่ถูกต้องนะ (เอาในบริบทสังคมไทยพอนะครับ ไม่งั้นเดี๋ยวไปอ้างอิงชนกลุ่มน้อยในโลกที่มีประเพณีเฉพาะกลุ่ม ผมจนปัญญาจะค้นคว้าครับ)

เราเรียนรู้และประณามสิ่งที่เกิดขึ้นในอดีต เพื่อเข้าใจและหาวิธีไม่ให้มันเกิดขึ้นครับ
comment311-9:สิ่งที่ผิดก็คือผิดนะ 

ค่านิยม หรืออะไรก็ตามไม่ได้เปลี่ยนแปลงสิ่งที่มันผิด ดังนั้นการโดนด่าหรือประนามเป็นสิ่งที่ต้องน้อมรับไปไม่สามารถอ้างได้บอกว่าชุดความคิดมันต่างกัน
comment311-10:ไม่มีเรื่องแบบนี้ที่เป็นธรรมดาของสังคมหรอกคุณโทนี่ ถ้าเป็นธรรมดา จะมีคนที่ไม่ส่งลูกไปัหรอ
ทุกคนที่ส่งลูกไปรู้ดีว่าไปทำงานอะไร ทรมานแค่ไหน แต่เอาคำว่า "ใครๆก็ทำกัน" มาบังหน้าเพื่อลดความผิดตัวเอง
นายหน้าก็ใช้คำนี้บอกพ่อแม่เด็กเพราะตัวเองอยากได้เด็กมาขาย
ส่วนแรงงานโรงงานนรกน่ะมันเป็นอย่างนั้นเพราะเลือกไม่ได้
ความอึดอัดทับถมกดดันมากๆก็กลายเป็นกระบวนการเคลื่อนไหว

เรื่องแบบนี้ไม่มีวันมีคนเห็นเป็นเรื่องธรรมดาค่ะ

311-4 แล้วคนที่ไม่ขี้เกียจ ไม่ลักเล็กขโมยน้อย ไม่ใช่ของละเมิดลิขสิทธิ์ พยายามรณรงค์ให้คนตื่นตัวเรื่องพวกนี้ ล่ะคะ
คือไอ้ลักขโมย ขี้เกียจ ใช้ของผิดลิขสิทธิ์ มันไม่ใช่เรื่องปกติธรรมดาที่ใครๆก็ทำเลยทำได้อย่างไม่รู้สึกผิดนะคะ
ถ้าใครพูดแบบนี้ แปลว่ากำลังหาข้ออ้างให้ตัวเอง ปัดขี้ให้พ้นตัว

ต่อให้เป็นยุคก่อนหน้านี้ที่มีคนใช้ซอฟท์แวร์เถื่อนเยอะแยะ ทุกคนก็ยังรู้ว่ามันเถื่อนอยู่ดี คนที่รู้สึกผิดเวลาใช้ก็มีเยอะแยะ
หมายความว่า 'ถ้ามีทางเลือก จะไม่ทำแบบนี้' นั่นเอง

แต่คนที่ส่งลูกไปขายทั้งที่ชีวิตมีทางเลือก มีเยอะแยะค่ะ
comment311-11:เราว่า จขกท เขียนในมุมมองของตัวเอง และอยากมาเล่าแบ่งปันประสปการณ์นะคะ เราคนอ่านเอง อ่านเพราะสนุก อ่านเพราะอยากอ่าน และสามารถ ใช้วิจารณญาณเองได้ค่ะ ที่จะเข้าใจเรื่องที่ จขกท เล่าในแบบทางใด ต่างคนต่างความคิดนะคะ คุณแทรกได้ แต่ขัด จขกท บ่อยๆ และเขียนยาวขนาดนี้ เสียมารยาทมากค่ะ ถ้าคุณต้องการสื่อสารในเรื่องนี้ คุณก้อตั้ง กท ใหม่เองสิคะ หรือตั้งแล้ว ไม่มีคนสนใจ เลยตามมา แทรก กทนี้คะ คิดต่างไม่ผิด แต่ผิดที่มารยาทมีไม่มากพอจะให้เกียรติ จขกท
comment312:หากจะพูดว่าใด ๆ ในโลกล้วนเป็นสมมติ...ทั้งสิ้น!
ก็ไม่ผิดหรอกค่ะ 
มาตรฐานศีลธรรม จรรยา แปรเปลี่ยนตามวิถีชีวิตห้วงเวลานั้น อันนี้ก็ใช่ 
แต่คงเป็นคนละส่วนกับค่านิยม...เพราะค่านิยมผิดศีลธรรม ต่อให้นิยมทำกันมากแค่ไหน มันก็ผิด! 
เพราะฉะนั้น ค่านิยม เป็นสิ่งสมมติที่ถูกแยกส่วนกับ มาตรฐานศีลธรรมของสังคม!

ยิ่งประเด็น "ตกเขียว" คือความผิดที่เห็นชัดเจน ผู้กระทำรู้ตัวมีสติสัมปชัญญะ 
เผลอ ๆ บางคนในขบวนการนี้จะเป็นคนฉลาดมากๆ ด้วยซ้ำ
และรู้ดีว่า "การตกเขียว" ไม่ใช่การเห็นดีเห็นงามเห็นพ้องต้องกันทุกฝ่าย!

พ่อแม่รู้ว่าผิด
นายหน้ารู้ว่าผิด
จะมาอ้างว่าเป็นธรรมดาของสังคมไม่ได้

นั่งรถทัวร์กว่าจะถึงกรุงเทพฯ ผ่านตั้งกี่ด่าน เคลียร์ตั๋วเท่าไหร่ ไม่ผิดจะต้องจ่ายไหม? 
เพื่อนบ้านดี ๆ หลีกเลี่ยงคบหา (พูดคุยเห็นแก่ความเป็นคนบ้านเดียวกัน แต่ไม่สนิท)
สังคมรอบตัวสะท้อนให้เห็น ตกเขียว ไม่ใช่สิ่งที่พึงกระทำ
ซอยไหนส่งลูกไปใต้ก็ไปทุกหลังคาเรือน ซอยที่ไม่มีใครไปเลยก็มี และทั้งสองซอยต่อสู้ความคิด
ยืนหยัดวิถีของตนอย่างเข้มข้น...เพียงแต่...การแสดงความไม่เห็นด้วย ต่างหากที่มันมีน้อยเกินไป...

ฉะนั้นไอ้ที่ว่า...พ่อแม่สมัยนั้นเห็นลูกเป็นผักปลา คือธรรมดา
ไม่จริงค่ะ พ่อแม่ที่ทำแบบนั้น...รู้ว่ามันไม่ปกติไม่ธรรมดา
แต่...ก็มิได้นำพา
แต่...ก็ยังให้ความโลภครอบงำ
แต่...ก็เพียรหาข้ออ้างให้ความผิดเป็นชอบธรรม...


อ่อ...สังคมยุคนั้นยืดหยุ่นสูงกว่าตอนนี้นะคะ...
เขามีที่ยืนเหลือให้คนเคยพลาดมากกว่ายุคนี้...
ซึ่งฉันตั้งใจจะพูดถึงเรื่องนี้เหมือนกัน...
comment312-1:โทษทีครับ เล่นในมือถือ ตอบผิดอัน
comment312-2:คุณมิ้ว  ต้องอายุประมาณ  ดอนเมือง  แน่ๆเลย
ภาษาวัยรุ่นแต่แฝงมุมมองต่อโลก  ไม่หง่ำเหงือก  แต่ไม่ละอ่อน

ที่ดอกคำใต้ ที่นี่มีความเหมือนและต่างจากทางอีสาน
ถ้าในยุคนั้นเป็นแถวอีสานเค้าบอกเลยบ้านไหนเป็นบ้านปูนบ้านนั้นผัวฝรั่ง
comment312-3::รังสิตแมน...

ใจอยู่สามย่านตลอดเลยนะ กะจะปักหลักแม่นมั่นมันตรงนี้แหละ
บางขง บางเขน  วุ้ยยยยย แค่เคยผ่านเอ๊งงง ไม่รู้จักเล้ยยยยย จริงจร๊ง 
จริง ๆ นะ เชื่อดิ!
comment313:ปักไม่ทันแล้วววววว!!! 5555
comment313-1:แอบรอตรงนี้นะคะ
comment313-2:ขอแอบมารอด้วยนะคะ
comment313-3:แอบด้วยคน
comment314:ตามมาอ่านค่ะ 
เราเป็นคนอีสานในยุคตกเขียวเหมือนกัน
พ่อแม่สมัยนั้น เลี้ยงลูกไว้ใช้งาน ไว้ตอบแทนบุญคุณ
โชคดีที่พ่อแม่เราไม่เป็นอย่างนั้น
ความจนมันบีบบังคับจริง แต่ความอดทนมันก็เอาชนะได้..
comment315:เราว่าคุณ คห 311 กำลังหลงประเด็น ระหว่างคำว่าผิดชอบชั่วดี กับใครๆ ก็ทำกัน

สิ่งที่ผิด ต่อให้คนจะทำกันทั้งโลกจนเป็นเรื่องธรรมดา มันก็คือสิ่งที่ผิด สิ่งที่ไม่ดี อยู่ดีค่ะ 

เราว่าการที่คนก่นด่า ประนาม นั่นแหละถูกแล้ว ไม่ว่าจะเป็นช่วงเวลาไหนก็ตาม มันจะได้ไม่เกิดขึ้นอีก เพราะคิดว่าใครๆ ก็ทำกัน 

เราพอใจที่จะอยู่ในสังคมที่คนแยกแยะผิกชอบชั่วดีได้เด็ดขาดมากกว่าจะปล่อยเป็นเรื่องเลยตามเลย ไม่ว่าตกเขียว หรือโรงงานนรก ลิขสิทธิ์ หรืออะไรก็ตาม 

เราว่าตกเขียว ปัญหาไม่ใช่แค่การขายตัว แต่มันคือการบังคับให้คนๆหนึ่งขายตัว โดยไม่ถามความสมัครใจ อันที่จริงเด็กในวัยเพิ่งจบประถม ต่อให้สมัครใจ ผู้ใหญ่ก็ไม่ควรยินยอมด้วยซ้ำ ต่อให้เราไม่พูดอะไรเลย เราก็ดูถูก ชิงชังรังเกียจ อยู่ลึกๆในใจเราเอง เราไม่คิดว่าคนพวกนี้ควรได้รับความเป็นธรรมใดๆ แค่ก่นด่า ประนาม ยังน้อยไปด้วยซ้ำ สำหรับสิ่งที่เค้าทำ สำหรับความบอบช้ำทางจิตใจของเด็กหญิงที่เป็นลูกสาว

และไม่ใช่คนในสมัยนั้นทุกคนที่เห็นเป็นเรื่องธรรมดา บ้านที่ขายลูกสาวกิน โดนสังคมรังเกียจไม่น้อย จากคนในสมัยเดียวกันนั่นแหละ ถึงขั้นไปที่ไหน วงแตก ไม่มีใครเสวนาด้วย รังเกียจกันเหมือนตัวเชื้อโรคก็มี จะคุยกัน คบกัน ก็ได้แต่คนที่เป็นแบบเดียวกัน

เราเกิดไม่ทันรุ่นนั้น แต่ที่ทันเห็นรุ่นเราคือ พ่อแม่ไม่ให้ไปเล่นบ้านนั้น ไม่ให้คบค้าสมาคมกันแบบเด็ดขาด บางบ้านรู้ว่าลูกไปเล่นบ้านนั้นโดนตามฟาดกลับบ้าน ลูกชายบ้านที่เคยขายลูกสาว ไปขอลูกสาวบ้านไหน พ่อแม่เค้าก็ไม่ยกให้ ทั้งๆที่ตัวผู้ชายเองก็ไม่ใช่ขี้เหร่อะไร งานการมีทำ คงเป็นสิ่งที่ยืนยันได้ว่า ไม่ใช่ทุกคนในยุคนั้น ที่เห็นเป็นเรื่องธรรมดา ไม่ใช่แน่นอน ยังไม่นับบ่านนึงที่อยู่ในสังคมไม่ได้จนต้องผูกคอตาย แล้วในงานศพไม่มีใครเศร้า หรืออาลัยหาซักคนนะ 

ค่านิยมเป็นสิ่งที่คนในสังคมสร้างขึ้นก็จริง แต่เราพอใจที่มันเป็นแบบนั้น มากกว่าจะปล่อยให้ทุกอย่างเป็นไปตามสัญชาตญาณ เพราะเราเป็นมนุษย์ค่ะ ไม่ใช่เดรัจฉาน สิ่งที่ทำให้เราต่างจากสัตว์คือวิถีชีวิตของเรามาจากการเรียนรู้ไม่ใข่สัญชาตญาณ การที่คนยังมีค่านิยมว่าอะไรดีอะไรไม่ดี มีกฏหมายบ้านเมือง มีบรรทัดฐานทางสังคม มันทำให้เรารู้สึกปลอดภัยว่าเราไม่ได้อยู่ในบ้านป่าเมืองเถื่อนที่ใครจะทำอะไรละเมิดใครก็ได้ตามใจชอบ เราพอใจที่มันเป็นแบบนี้ 

และถ้าในอนาคต ลูกหลานเรามีบรรทัดฐานทางสังคมที่ดีกว่านี้ แล้วมาด่าเรา เราก็พร้อมจะยอมรับและปรับตัว หรือแม้แต่เดี๋ยวนี้ ญี่ปุ่นหรือตะวันตกดูถูกในสิ่งที่มันแย่จริงๆ เราก็ยอมรับค่ะ แต่เราคนเดียว ไม่อาจแก้ไขอะไรได้มากไปกว่าแก้ไขตัวเอง ทำตัวเองให้ดี คนอื่นๆ มันนอกเหนือการควบคุมของเรา 

แต่ถ้าวันนึงในอนาคต มีค่านิยมว่าการขายลูกกินเป็นเรื่องปกติ ต่อให้คนทำกันทั้งหมู่บ้าน หรือต่อให้ทั้งประเทศเหลือเราคนเดียวที่ไม่เห็นด้วย เราก็ยังจะมองคนที่ขายลูกกินด้วยสายตาชิงชังรังเกียจ มองตั้งแต่หัวจรดเท้า แต่ไม่เข้าใกล้ ไม่ไปเสวนาด้วย ถ้ามีโอกาสได้ก่นด่า ประนาม เราก็จะทำอยู่ดี ไม่ว่าในสมัยไหน หรือไม่ว่าจะเหลือเราคนเดียวที่ติดแบบนี้ก็ตาม

เพราะการขายลูกกิน ในสายตาเรา มันไม่ได้ผิดเพราะใครทำ ใครไม่ทำ ใครจน ใครยากแค้น แต่มันผิด เพราะมันเป็นการบังคับเด็กผู้หญิงคนนึง ให้กลายเป็นที่ระบายความใคร่ของผู้ชาย มีคนในยุคตกเขียวอีกเป็นจำนวนมากที่ยากจนข้นแค้น แต่ไม่คิดจะทำ 

ในพันทิปนี่นับว่าเป็นการประนามที่น้อยและสุภาพที่สุดแล้วค่ะ ในพื้นที่จริงๆ คนที่รังเกียจ ประนามกันแรงกว่านี้หลายเท่า แต่บางคนไม่ได้สะทกสะท้านหรือสำนึกผิดใดๆ คุณไม่ต้องไปห่วงเค้าหรอก
comment315-1:เห็นด้วยมาก ๆ การก่นประณาม มันก็คือเสียงสะท้อนกลับอย่างหนึ่ง
จะมาบอกว่า เข้าใจเขาเถอะ สมัยนั้นมันก็งี้แหละ ตอนนี้อย่าทำแบบนั้นล่ะกัน 
ก็ไม่ผิดหรอก...แต่คนที่รีแอคชั่น ต่างจากนี้ ก็ไม่ผิดเหมือนกัน

ในเมื่อมันเป็นการกระทำที่ผิด ทั้งในตอนนั้น และตอนนี้...คนก็มีสิทธิวิพากษ์ ตำหนิ 
เออ...ไม่ได้ทำผิดแต่โดนด่า...จะไม่ว่าซ้ากกกกกกก คำ

ปล.บางคนที่อยู่ร่วมยุค คนที่เคยเห็นด้วยหรือเพิกเฉยกับเหตุการณ์นั้น
วันนี้เขามองย้อนกลับไป เขาก็ยังพูดเล้ยยยย แง่มน่าละอายมาก ๆ สมควรโดนด่าจริง ๆ
comment315-2:ตามสบายท่านเลยครับ

สาเหตุที่เรื่องแย่ๆ ในอดีต ไม่ค่อยจะสามารถขุดค้นขึ้นมาเป็นบทเรียนได้ เพราะคนที่อยู่ทันยุคนั้นไม่กล้าจะให้ข้อมูล เนื่องจากกลัวว่าจะถูกคนรุ่นหลังที่รับไม่ได้ ตามไปประจานหรือแก้แค้นนั่นแหละ ( เหมือนที่ จขกท. บอกว่า ถ้าน้อง นศ. ที่อยากค้นคว้าเรื่องนี้ เดินดุ่มๆ เข้าไปสอบถามโดยตรง นอกจากจะไม่ได้ข้อมูลแล้วยังจะโดนด่ากลับด้วย )

เคยได้ยินหลักนี้ไหมครับ "กฎต่างๆ ไม่ควรมีผลย้อนหลัง" ค่านิยมที่ไม่ดีในอดีตมันสมควรต้องเลิกน่ะถูกแล้ว แต่จะไปเอาโทษย้อนหลังในทุกกรณีมันก็ไม่ได้ เพราะ ณ เวลานั้น กระแสสังคมก็ไม่ได้ต่อต้าน

( ก็เห็น จขกท. กับหลายๆ ท่านบอกอยู่ ว่าตอนนั้นแข่งกันส่งไปด้วยซ้ำไม่ได้ปิดบังหลบๆ ซ่อนๆ มีแค่บางครอบครัวเท่านั้นที่เลือกไม่ทำ แต่ก็ไม่ใช่เสียงส่วนใหญ่อยู่ดี )

ผมหมายถึงแบบนี้ครับ
comment315-3:ความศักดิ์สิทธิ์ของกฏหมาย อย่างนึงคือการไม่มีผลย้อนหลัง 
แต่ความน่ากลัวของวิถีประชา คือไม่ว่าจะผ่านไปนานกี่สิบกี่ร้อยปี คนก็ไม่เคยลืมค่ะ

เราไม่ได้อยู่แถวดอกคำใต้ และไม่ได้อยู่แถวที่คุณมิ้วเล่า ก็ไม่รู้คุณมิ้วหมายความแบบไหน แถวที่เราอยู่ถึงจะมีหลายบ้านส่งลูกไปใต้ แต่ไม่ถึงสิบเปอร์เซ็นต์ของทั้งหมู่บ้าน จะว่าแอบก็ไม่แอบ บ้านนอกแอบยังไงคนก็รู้ ดังนั้น อย่าแอบเลย เชิดหน้ามันเข้าไป จะว่าแข่งกันส่งไปแบบพากันไปประกวดเดอะสตาร์ ก็ไม่ใช่ มันก็แข่งกันเฉพาะในกลุ่มคนที่คิดเหมือนกันนั่นแหละ จะว่าได้รับการยอมรับขนาดคนส่วนใหญ่เห็นด้วย ยิ่งห่างไกลคำนั้นมากๆ แต่ก็อย่างที่บอก ต่อให้เหลือเราคนเดียว เราก็จะรังเกียจ ก่นด่า ประนามเหมือนเดิม ถ้ามีโอกาส

เราไม่ได้ลงโทษอะไรใครค่ะ เราแค่แสดงความคิดเห็น  แสดงความรู้สึก เราเชื่อว่าเรามีสิทธิ์ทำได้เต็มที่ โดยไม่ต้องให้ใครอนุญาต เราเกลียดกะปิ เกลียดปลาร้า ทั้งๆที่กะปิปลาร้ามันไม่ผิดอะไร แต่เราไม่ชอบ เรายังแสดงออกได้เลย แต่เราก็ต้องยอมรับผลที่ตามมาด้วย คนอื่นก็อาจไม่ชอบ ไม่เห็นด้วยกับเรา ถึงขั้นเกลียดเราได้เหมือนกัน

การกระทำทุกอย่างมีผลที่ตามมาเสมอค่ะ
comment315-4:315-2

กฎหมายไม่มีผลย้อนหลังครับ ไม่ใช่กฎต่าง ๆ ไม่มีผลย้อนหลัง

เอาโทษหน่ะเอาโทษย้อนหลังไม่ได้แน่อยู่แล้ว แต่ผมว่ากระแสสังคมกลุ่มใหญ่ต่อต้าน แต่กลุ่มเล็กไม่กล้าต่อต้าน

บางคนเขาอยากจะต่อต้าน แต่คงไม่กล้า แรงไม่พอ เลยปล่อยตามกระแสไปก็เท่านั้นเอง ไม่เชื่อลองไปเดินอยู่ในกลุ่มคนเยอะ ๆ ดูสิครับ เขาเดินทางไหนเราก็เดินทางนั้นล่ะ บางคนมีสติตะขิดตะขวงใจไม่อยากเดินแต่ก็โดนดันให้ต้องเดิน
comment315-5:ตรรกะอะไรกันนี่ คนที่ทำเลวเอาไว้ พอคนเขาจะขุดมาพูด วิจารณ์ ก่นด่า ก็ไม่ยอม ออกมาดิ้นด้วยใจคับแคบ แต่กลายเป็นว่า คนที่ผิดคือคนที่ด่า เหรอ???

การบิดเบือนประวัติศาสตร์เขียนเข้าข้างพวกตัวเอง หรือ ไม่ยอมเขียนสิ่งที่เป็นจริงน่ะ มันมีแทบจะทุกยุคสมัยทั่วโลก ถามว่าคนผิดคือ คนอ่านประวัติศาสตร์แล้วอิน จับมาด่าเหรอ? ไม่ใช่ว่าผิดที่พวกบิดเบือนและทีมงาน ที่บิดเบือนด้วยเหตุผลต่างๆนานา จะไม่ยอมให้ความอุบาทว์ เน่าเหม็น ของตัวเอง เป็นที่ล่วงรู้ ไม่ว่าอดีตของตัวมันจะโสมม ต่ำช้าอย่างไรก็ช่าง หรอกเหรอ เราไม่เข้าใจตรรกะนี้จริงๆ

อีกทั้งจริงๆแล้ว คนที่ด่า ก็ใช่ว่าเขาจะตามด่า เฉพาะเจาะจงตัว ต้องไปตามล่า ตามกระทืบให้ตายทุกตัว เหมือนอย่างที่พวกพ่อแม่เปรต บังคับลูกสาวตัวเองขายฮี้รับใช้จนตายไปข้างสักหน่อย โดนแค่นี้ ไม่ได้เศษเสี้ยวของที่ทำกับลูกสาวเลย ดิ้นอะไร เดือดร้อนอะไร เราไม่เข้าใจจริงๆ
comment316:การก่นประณาม มันก็คือเสียงสะท้อนกลับอย่างหนึ่ง
จะมาบอกว่า เข้าใจเขาเถอะ สมัยนั้นมันก็งี้แหละ ตอนนี้อย่าทำแบบนั้นล่ะกัน 
ก็ไม่ผิดหรอก...แต่คนที่รีแอคชั่น ต่างจากนี้ ก็ไม่ผิดเหมือนกัน

ประวัติศาสตร์ไหน ๆ ก็โดนคนรุ่นหลังวิพาษ์วิจารณ์แบบนี้ทั้งนั้น...

ในเมื่อมันเป็นการกระทำที่ผิด ทั้งในตอนนั้น และตอนนี้...คนก็มีสิทธิวิพากษ์ ตำหนิ 
เออ...ไม่ได้ทำผิดแต่โดนด่า...จะไม่ว่าซ้ากกกกกกก คำ

และการตำหนิประณามมันไม่ใช่เรื่องแย่ไปทั้งหมด
มันก็คือการแสดงความคิดเห็นอย่างหนึ่ง คือต่อต้านไม่เห็นด้วย
การไม่เห็นด้วย มันก็เป็นสิทธิพื้นฐานเช่นกัน
เพราะฉะนั้น ทำไมต้องห้าม ทำไมต้องมาบอกว่า "อย่าด่าเลยนะ บลา ๆๆ"
ด่ามั่งก็ดี ด่าให้ได้อายมันไม่เลวร้ายหรอกหากจะช่วยหยุดการทำชั่ว ๆ !
(ด่าแค่พอเหมาะแก่การณ์ สมแก่เหตุ เป็นเสรีภาพอย่างหนึ่งนะเออ)  


ปล.บางคนที่อยู่ร่วมยุค คนที่เคยเห็นด้วยหรือเพิกเฉยกับเหตุการณ์นั้น
วันนี้เขามองย้อนกลับไป เขาก็ยังพูดเล้ยยยย แง่มน่าละอายมาก ๆ สมควรโดนด่าจริง ๆ
comment316-1:รออ่านต่อค่ะ
comment317:ขอบคุณที่มาแบ่งปันเรื่องราวที่เราเคยได้ยินแต่ไม่เคยรู้ลึกถึงรายละเอียดที่น่าหดหู่ของมันเลย ขอสอบถามคุณมิ้วหน่อยนะคะ อย่างเด็กสาววัยแค่11-13ปี ถูกนำไปขายตัวทั้งที่วัยและร่างกายยังไม่พร้อมเลยด้วยซ้ำ มีเด็กที่เสียชีวิตจากการถูกบังคับให้ขายตัวมั้ยคะ แล้วถ้าเจ็บป่วยหรือเสียชีวิต ทางเอเย่นเค้าจะทำอย่างไร แล้วทางพ่อแม่เด็กเค้าทำอะไรได้บ้าง คือเรามองดูภาพตามแล้วอดคิดไม่ได้ค่ะว่าน้องๆเหล่านั้นจะหวาดกลัวและเจ็บปวดทรมานเพียงใด หดหู่ใจ เศร้าใจ สงสารชะตากรรมของน้องๆตอนนั้นมากๆ
comment317-1:ขอตอบในความเห็นหลักนะจ๊ะ...
เผื่อสำหรับคนอ่านเฉพาะข้อความเจ้าของกระทู้เนาะ
(หลายคนบ่นเบื่อดราม่า ก็เลยเลือกโหมดนี้ 555)
comment317-2:ขอบคุณค่ะ
comment318:เข้ามารออ่านเรื่อง บ้านลุงเป็ง
comment319:เด๋วนี้ดีหน่อย เพราะมีหน่วยงานเอกชนยื่นมือเข้ามาให้การช่วยเหลือ เด็กๆตจว.ที่พ่อแม่ฐานะไม่ดี เช่น เครือห้างเซนทรัล (บริษัทอื่นเราไม่ทราบนะ พอดีพี่เราทำงานอยู่เครือCPN แล้วอยู่แผนกนี้พอดี คือแผนกหาคน) คือส่งคนลงพื้นที่ไปในชุมชนในถิ่นถุรกันดาน คอยสอดส่องพื้นที่ในชุมชน และให้ข้อมูลกับเด็กและชาวบ้าน (พูดง่ายๆคือทำงานแข่งกับพวกแม่เล้าอ่ะค่ะ) ถ้าดูแล้วว่าบ้านไหนดูมีความเสี่ยง แล้วมีลูกสาวหรือลูกชายถึงวัย พนักงานจะเข้าไปคุยกับพ่อแม่ว่าสนใจส่งลูกสาวมาเรียนในกทม.มั้ย โดยจะมีการสอบสัมภาษณ์เพื่อคัดเลือกเด็กที่จะให้ทุนค่ะ (พี่บอกเคยเจอกรณีที่เด็กมาร้องห่มร้องไห้ อ้อนวอนขอทุนตอนสอบสัมภาษณ์ก็มีนะคะ แบบว่าขอทุนหนูเถอะ หนูไม่อยากถูกขายตัว ถ้าหนูไม่ได้ ที่บ้านจะขายตัวหนูให้แม่เล้าก็มี ทำให้รู้ว่าตกเขียวยังคงมีแทรกซึมอยู่ในสังคมนะ) โดยเซนทรัลฯจะให้ทุนเรียนอาชีวะ ส่วนพาททามก็ให้มาทำงานเป็นพนักงานห้างหารายได้ เรียนจบฝึกงานเสร็จก็ทำงานใช้ทุน เป็นพนักงานห้างในเครือเซนทรัล ก็จะทำในร้านที่อยู่ในเครือของCPNอ่ะค่ะ พวกKFC อะไรแบบนั้น ได้เงินไม่เท่าการขายตัว แต่อย่างน้อยเด็กก็ยังได้เรียนหนังสือ และทำงานในอาชีพที่ดี ไม่ถูกกดขี่ และเอาเปรียบนะคะ

ผล.ถ้าให้ข้อมูลผิดพลาดประการใด ขออภัยมา ณ ที่นี่ด้วยนะคะ
comment320:ตอบคำถาม #317 
สมาชิกหมายเลข 2616230

- มีเด็กที่เสียชีวิตจากการถูกบังคับให้ขายตัวมั้ยคะ 
- ถ้าเจ็บป่วยหรือเสียชีวิต ทางเอเย่นเค้าจะทำอย่างไร 
- ทางพ่อแม่เด็กเค้าทำอะไรได้บ้าง

ถิ่นที่ผู้เขียนคุ้นเคย เด็กตายเพราะถูกกระทำทารุณ เท่าที่ทราบไม่มีค่ะ
แต่...ถ้ารวม ๆ ทั้งหมด มีไหม ? มีแน่นอนค่ะ
มันมีการขายเด็กส่งต่อเป็นทอด ๆ ด้วย 
คนไม่สวยนี่แหละซวย โดนขายต่อไปเรื่อย ๆ รู้ตัวอีกทีอยู่โกลกปู๊นนนน
(เดี๋ยวค่อยขยายตรงนี้น่อเจ้า...//ถ้าไม่ดราม่าจนพากันท่องทะเลน้ำลึกอะนะ 555)
เพราะคนสวยเขาเลี้ยงดี (ก็ทำเงินนี่นา)

เจ็บป่วยหรือเสียชีวิต ทางเอเย่นทำอย่างไร
- แจ้งพ่อแม่ ไปรับร่างกลับ ไม่ว่าร่างนั้นจะมีหรือไม่มีชีวิต
- ไม่มีใครไปรับ ก็ปล่อยให้ตาย ตายแล้วก็ส่งเผา นายหน้าเป็นธุระให้ (หากนายหน้าที่ยังพอมีคุณธรรม)
ถ้านายหน้าใจดำ ก็แค่บอก "ลูกต๋ายแล้วเน้อ...มันบ่าสะบาย แล้วก็ต๋าย..." 
นายหน้าจะบอกแค่นี่แหละ เพราะพูดมากกว่านี้เดี๋ยวเข้าตัว!

พ่อแม่ทำอะไรได้บ้าง
- เสียใจ สงสารลูก
- เสียใจ สงสารลูก และเวทนาตัวเองที่ยังไม่ทันสบาย
- เสียใจ สงสารลูก และรู้สึกผิดมา
- เสียใจ สงสารลูก ทนแบกความรู้สึกผิดไม่ไหว ฆ่าตัวตาย...


"อี่ปี้เหย...น้องไปหาเงิน ปี้เจื้อก่อ สองปีน้องบ่าได้ตะวันเลย บ่าได้เห็นแต้ ๆ หนาเจ้า
ปี้ฮู้ก่อ...ตอนเห็นตะวันแหมเตื้อ น้องตาปอจะบอด ลืมตาบ่าขึ้นเลยเจ้า..." อันนี้ชีวิตสาวไปญี่ปุ่นเจ้าาาาา

แล้วก็ยังมี
"แม่เลี้ยงไค่ได้ละอ่อนไว้ไจ้ก๋านก่อ...เฮาจะไปหามาหื้อ คนล่ะหมื่นตะอั้นเนาะ
แม่เลี้ยงจะเอาไปย๊ะหยังก็ได่... ป้อแม่มันขายขาด"

"ห๊ะ! ขายขาด! หมายความว่าจะไดแม่ เล่ามาบ่าเดียวนี้...คนพันทิปรออยู่" อันนี้ไปคาดคั้นแม่มาค่ะ

ขอหัวเราะเยาะหยันอะไรก็ได้ แป๊บนะ แบบ...กรูจะบ้า! 

ปล.เม้นท์นี้ตอบคำถาม ขออนุญาตไม่ใส่ซับฯ เล่าจริงเดี๋ยวจะใส่ให้เครนะเตง 
แปลไม่ได้ถามเถอะค่ะ เดี๋ยวเพื่อน ๆ ใจดีก็ตอบเนาะ  ขอข้าเจ้าเก็บแรงสักน่อยได้ก่อเจ้า
comment320-1:การจัดการกับเด็กที่ตายแล้ว หลักๆ ที่เจอคือ เอาส่งกลับเป็นกระดูกให้พ่อแม่
comment320-2:คนภาคกลางลองแปลตามความเข้าใจนะ
ไม่เคยพูด  ฟังภาษาเหนือมาเลย   
แปลไม่ถูกเท่าไหร่    แต่พอได้ไหมอะมิ้ว

"อี่ปี้เหย...น้องไปหาเงิน ปี้เจื้อก่อ สองปีน้องบ่าได้ตะวันเลย บ่าได้เห็นแต้ ๆ หนาเจ้า
(พี่จ๋า   น้องไปทำงาน   พี่เชื่อหรือป่าว   สองปีน้องไม่ได้เห็นพระอาทิตย์เลย   ไม่ได้เห็นจริงๆนะพี่)

ปี้ฮู้ก่อ...ตอนเห็นตะวันแหมเตื้อ น้องตาปอจะบอด ลืมตาบ่าขึ้นเลยเจ้า..." อันนี้ชีวิตสาวไปญี่ปุ่นเจ้าาาาา
(พี่รู้หรือป่าว   ตอนเห็นพระอาทิตย์นะ  ตาน้องจะบอด   ลืมตาไม่ขึ้นเลย)

แล้วก็ยังมี
"แม่เลี้ยงไค่ได้ละอ่อนไว้ไจ้ก๋านก่อ...เฮาจะไปหามาหื้อ คนล่ะหมื่นตะอั้นเนาะ
(ถ้าเเม่เลี้ยงต้องการได้เด็กน้อยไว้ใช่งานล่ะก๊    เราจะไปหามาให้  คนละหมื่นเดียวเอง)

แม่เลี้ยงจะเอาไปย๊ะหยังก็ได่... ป้อแม่มันขายขาด"
(แม่เลี้ยงจะเอาไปทำอะไรก็ได้   พ่อแม่มันขายขาด)
comment320-3:ถูกต้องแล้วค่า 555

ที่จิงที่พี่มิ้วเขียนในนี้ ยังไม่ใช่สไตล์แบบเมืองแท้ๆ นะคะ ยังมีการผสมคำภาษากลางอยู่ ถ้าเป็นเมืองแท้ๆ จะเป็นอีกแบบนึงค่ะ

เช่น "อี่ปี้เหย...น้องไปหาเงิน ปี้เจื้อก่อ สองปีน้องบ่าได้ตะวันเลย บ่าได้เห็นแต้ ๆ หนาเจ้า"

ถ้าเป็นเมืองแท้ๆ จะเป็น "อี่ปี้เหย น้องไปยะก๋านเซาะซะตาง ปี้เจื้อก่อ สองปี๋มานิ น้องบ่าได้หันต๋าเวนเลยหนา บ่าหันแต๊ๆ เลยปี้"

หรือ "ปี้ฮู้ก่อ...ตอนหันต๋าเวนแหมเตื้อ น้องตาปอจะบอด ลืมตาบ่าขึ้นเลยเจ้า"

ถ้าเป็นเมืองแท้ๆ จะเป็น "ปี้ฮู้ก่อ ต๋อนหันต๋าเวนแหมเตื้อ ตาน้องปอจะบอด มืนต๋าบ่ะขึ้นเลยเจ้า"

หรือ "แม่เลี้ยงไค่ได้ละอ่อนไว้ไจ้ก๋านก่อ...เฮาจะไปหามาหื้อ คนล่ะหมื่นตะอั้นเนาะ แม่เลี้ยงจะเอาไปย๊ะหยังก็ได่... ป้อแม่มันขายขาด"

จะเป็น "แม่เลี้ยงไข้ได้ละอ่อนไว้ไจ๊ก๋านก่อ... เปิ้นจะไปเซาะมาหื้อ คนหมื่นบ่ะดายปี้ จะเอาไปยะอย่างใดก่ะได้ ป้อแม่มันขายขาด" 

ประมาณนี้ค่ะ
comment320-4:แนนซี่ฯ
เมืองแต้เมืองว่า...555 (ลึกขนาดนั้นพี่ยอมแพ้ และคงโดนด่าแหลกกว่านี้แน่ ๆ คริ คริ)
ตำเวน เพิ่งเคยได้ยินก็ตอนนี้แหละ

แถวบ้านก็พูดตะวันกันตลอดนะ

หาเงิน เป็นศัพท์เฉพาะของการไปขายตัว ย๊ะก๋านใช้กับงานทั่ว ๆ ไป
//พะเยาะ เชียงราย จะใกล้เคียงกันมาก ๆ 

ในอดีต...ความนัยจะประมาณนี้ แต่ปัจจุบันก็แปลตรง ๆ ตัวค่ะ (ก็ต้องดูบริบทอีกทีอยุ่ดีอะนะ)
ไปย๊ะก๋าน = ไปทำงาน
ไปหาเงิน = ไปขายตัว (ที่ไหนก็ได้ เช่นสาวหาเงินญี่ปุ่น คือ สาวไปขายตัวญี่ปุ่น)
ไปใต้ = ไปหาเงินแดนใต้ ก็กรุงเทพฯ หรือ ภาคใต้



ปล.ขอบคุณค่ะ Rx jungmai   เก่งจัง น่ารักที่ซู้ดดดด
comment320-5:ต๋าเวน ไม่แน่ใจว่าบ้านไหนนะคะ แต่เคยได้ยินอยู่

ที่จริง ถ้าเป็นคำเมืองแบบสำเนียงออกไปทางเชียงรายก็จะมีการเปลี่ยนสระบางตัว เช่นสระเอือ เป็นสระเอีย

เช่นคำว่า เกลือ ถ้าเป็นคำเมืองจะเรียก เกื๋อ แต่เชียงรายจะเรียก เกี๋ย

เมือง เชียงรายก็จะอ่านว่า เมียง อย่างงี้เป็นต้น "เมียงแต๊เมียงว่า" ประมาณนี้ค่ะ 

รวมถึงคำศัพท์บางคำ ก็จะแตกต่างไปในแต่ละถิ่นค่ะ
comment320-6:ขอบคุณค่ะคุณมิ้ว เฮ้ออ.ชีวิตเหมือนผักปลา
comment320-7:320-2 

เก่งจังเลยค่ะ คือเราอ่านซ้ำมาสี่ห้ารอบก็อ่านไม่ออก กำลังจะยอมแพ้ถามคุณมิ้วแล้ว

เปิดมาเจอพอดี 5555
comment320-8:เดี๋บวนี้คำเมืองมีคำไทยมาปนเยอะแล้วค่ะ ทำให้คำเมืองแท้ ๆ บางคำบางประโยคหายไปละ เด็กรุ่นหลัง ๆ ไม่รู้จักละค่ะ เช่น

ซ่วย = ล้าง
เตียว = เดิน
ผญา = ปัญญา
บุบ = ตี 
แป้ = ชนะ (อันนี้คนเข้าใจผิดเยอะคิดว่าแปลว่าแพ้ )
ก้าน = แพ้

มีอีกเยอะคิดไม่ออก มาอยู่เมืองกรุงไม่ได้แล้วค่ะ
comment320-9:เตว, บุบ, แป๊, ก๊าน คำนี้ได้ยินอยู่ค่ะ แต่ซ่วยกับผญานี้ ไม่ได้ยินนานมากกกกกกกกก ค่ะ
comment320-10:ขอบคุณครับ กำลังสงสัยพอดี ได้ตะวัน คืออะไร
comment320-11:ภาษาไทยกลาง 'แพ้'ก็แปลว่าชนะเหมือนกันครับ 'พ่าย'จะหมายความว่าแพ้
แปลว่าภาษาเหนือสามารถรักษาความหมายเดิมไว้ได้นานพอสมควรเลยทีเดียว
comment321:ไม่เข้าใจเหมือนกัน สมัยก่อนเด็กก็คือเด็กจริงๆนะ แต่ว่า ป.หก ยังโดดยาง เล่นหมากเก็บอยู่เลย อายุแค่นั้น ยังไม่รู้เดียงสาเลย เที่ยวลงได้ไงหว่า
เราทันยุคตกเขียวนะ ช่วงรณรงค์ มีการออกสปอร์ตทีวี เราอยู่ ประถมหรือ ม.ต้น ไม่แน่ใจแต่จำโฆษณาได้
comment322:ความยากจนเป็นปัจจัยเสริม แต่ไม่ใช่สาเหตุหลักหรอก 
เพราะก่อนยุคตกเขียว เขาก็ยากจน อดมื้อกินมื้อ แบบนั้นอยู่แล้ว 
แต่พอความเจริญเข้ามา ถนน น้ำประปา ไฟฟ้า โทรทัศน์เข้ามา 
มันทำให้เกิดความแตกต่างระหว่าง คนมี กับคนไม่มี 

บ้านเมืองเรามีความเชื่อพื้นฐานเลย คือ 
** คนไม่มีคุณค่าในตัวเอง สังคมคือผู้ตัดสินค่าของคน ** 
เลยมีสำนวนแบบ มีเงินเขานับเป็นน้อง มีทองเขานับเป็นพี่ 
หรือคนดีๆ ในบ้านเมืองเรา ก็จะพูดว่า ค่าของคน อยู่ที่ผลของงาน 
หรือ ค่าของคนอยู่ที่คุณความดี
ฟังดูมันก็ดี พวกเราส่วนใหญ่ก็เห็นด้วยตามนั้น 
โดยรวมคือ แค่เป็นคนเฉยๆ ยังถือว่าไร้ค่า 
ค่าของคนอยู่ที่ เงินทอง ยศศักดิ์ ชื่อเสียง เกียรติคุณ ฯลฯ
แล้วแต่ว่าสังคมที่เขาอยู่ ตัดสินค่าของคนกันแบบไหน 

ทีนี้พอเราเชื่อฝังหัวแล้วว่า เราไม่มีค่าในตัวเอง ต้องให้สังคมกำหนดค่าให้ 
พอความเจริญเข้ามา คนอื่นๆเขามีรถขับ มีบ้านหรู ทำบุญให้วัดเยอะๆ 
ก็กลายเป็นว่า คนอื่นๆเขามีค่ามาก แต่เราเป็นคนไม่มีค่า เดินไปไหนก็เหมือนหมาตัวหนึ่ง 
เลยทนอยู่แบบจนๆเหมือนเดิมไม่ได้อีกแล้ว ทั้งที่อยู่มาได้ตั้งหลายปี 
พอสังคมเป็นผู้ตัดสินค่าของคน  คนส่วนใหญ่ทำอะไร เราก็เลยทำตามๆกันไปหมด 

แต่ถ้าเป็นประเทศที่เขามีความเชื่อว่า คน มีค่าในตัวเองอยู่แล้ว ไม่ต้องให้ใครตัดสิน 
ค่าของคน ก็คือการที่เขาเกิดมาเป็นคน นี่คือสิ่งสำคัญที่สุด 
ส่วนเป็นคนแล้ว จะรวย หรือทำบุญ ทำความดี ถือเป็นออฟชั่นเสริม 
ถึงเขาจะมีความเจริญทางวัตถุมากกว่าเราหลายเท่า 
เขาก็ไม่เดือดร้อนถึงขนาดขายลูกมาซื้อวัตถุ 
เพราะแค่เขาเป็นคน สังคมก็ยอมรับว่าเขามีค่าแล้ว 

และแนวคิดที่ว่า คนไม่มีคุณค่าในตัวเอง ก็ทำให้การขายลูกสาวเป็นไปได้ด้วย 
เพราะเด็กจบ ป.6 ธรรมดาๆ ไม่มีงานทำ ไม่มีชื่อเสียง 
จะไปมีค่าอะไร ก็เหมือนวัวควาย พ่อแม่จะขายซ่องก็ดูไม่แปลก
comment322-1:มีทั้งที่เห็นด้วยและไม่เห็นด้วยนะครับ

ที่เห็นด้วยคืออย่างที่ท่านว่ามานั่นแหละ "เพราะบ้านนี้เมืองนี้คนไม่เคยเท่ากัน"

คนบ้านเราเปรียบเทียบกันตลอดเวลาและทุกชนชั้น 

คนจนหน่อย เป็นชนชั้นรากหญ้า ก็จะเปรียบเทียบกัน ใครมีบ้านหลังใหญ่ ใส่ทอง มีรถขับ บ้านติดแอร์ ฯลฯ อะไรก็ว่าไป ในจำนวนนี้ส่งลูกไปขายตัวบ้าง หาผัวฝรั่งบ้าง ไปทำงานในเมืองบ้าง แล้วส่งเงินกลับมาสร้างวัตถุอวดกัน

คนชั้นกลางขึ้นมาหน่อย เงินทองทรัพย์สินพอมี การเปรียบเทียบก็จะเปลี่ยนไปเป็นการอวดว่าลูกตัวเองเรียนเก่งไหม มีความสามารถรอบด้านไหม ผลคือคนชั้นกลางนิยมส่งลูกหลานไปเรียนพิเศษ เรียนดนตรี กีฬา ฯลฯ กันแบบ Non-Stop โดยที่ไม่เคยถามว่าลูกชอบไหม หรือว่ามันเหมาะกับเด็กวัยนั้นไหม รู้แต่ถ้าเห็นเด็กอายุไม่กี่ขวบ มีความสามารถรอบด้านเท่าผู้ใหญ่ อ่านออกเขียนได้ไวๆ เท่านี้พ่อแม่ผู้ปกครองก็มีเรื่องไปอวดคนอื่นแล้ว บอกลูกฉัน 4 ขวบ คิดเลขยากๆ ของ ป.5 ป.6 พูดได้ 3 ภาษา 4 ภาษาแล้วนะ ฯลฯ 

พอเริ่มเหนือคนชั้นกลางขึ้นไปเป็นคนรวย ทีนี้อาจจะไม่เปรียบเทียบกันที่ทรัพย์สินหรือวุฒิการศึกษา เพราะมีพร้อมแล้ว แต่ไปเทียบกันที่การวางตัว การเลือกคบคนโดยเฉพาะการมีคู่ครอง ต้องคบหาแต่คนที่มีชาติสกุลระดับเดียวกัน การคบคนที่ฐานะต่ำกว่า สังคมก็จะนินทา หรือการคุยเล่นกับคนระดับล่างๆ ไม่วางมาด สังคมจะไม่ให้ความเชื่อถือ แม้ว่าจะเป็นเวลาส่วนตัวไม่ใช่ระหว่างทำงานก็ตาม

สังคมเราเป็นเช่นนี้จริงๆ บางอาชีพถูกตีค่าให้เป็นอาชีพต้อยต่ำ เช่น ยามหรือคนทำความสะอาด เวลาที่เราจะดูถูกใคร เราก็มักจะบอกคนคนนั้นแกมเยาะเย้ยว่า "ทำแบบนั้นแบบนี้ คุณมาเป็นยามหรือแม่บ้านหรอ?" คำพูดทำนองนี้ดูเหมือนตำหนิสั่งสอน แต่มันก็เป็นการกดบางอาชีพให้ต่ำลง ทั้งที่ก็เป็นอาชีพสุจริต

อยู่บ้านนี้เมืองนี้ ไม่มีใครเป็นอิสระอย่างแท้จริง คนจน คนชั้นกลาง คนรวย ต่างก็ถูกสังคมจับจ้องตลอด ใครเล่าจะสามารถเป็นตัวของตัวเอง แม้ไม่ทำผิดกฎหมายหรือศีลธรรม แต่ก็ยังมีเรื่องความเหมาะสมค้ำคอ

ส่วนที่ไม่เห็นด้วย ความเจริญทางเทคโนโลยี บ้านอื่นมี รอบๆ มีกันหมด ถ้าเราไม่มีเลยบางทีก็ลำบากเหมือนกัน

ผมยกตัวอย่าง สมัยผมเรียน ม.ปลาย น่าจะเป็นรุ่นท้ายๆ ที่อาจารย์สั่งรายงานด้วยการเขียน และให้หาข้อมูลในห้องสมุด ซึ่งรุ่นผมสักสิบกว่าปีก่อน คอมพิวเตอร์ในบ้าน ยังเป็นอะไรที่คนทั่วไปไม่นิยม

พอผมจบมาราวๆ ต้นปี 2546 หลังจากนั้นแค่ 1-2 ปีให้หลัง ผมได้ยินได้ฟังคนเป็นพ่อเป็นแม่ยุคนั้นบ่นกันมากๆ ว่าอาจารย์นิยมสั่งรายงานด้วยการพิมพ์ และให้หาข้อมูลจากอินเตอร์เน็ต แถมไม่ใช่แค่มัธยม แต่ลามไปถึงประถมด้วย

ผมเพิ่งได้คอมฯ ไว้ที่บ้านเครื่องแรกในชีวิต ปี 2548 เรียนอยู่ปีสอง แต่หันซ้ายหันขวาไปดูอีกหลายๆ บ้าน ยังไม่มีใครมีกันเลย จำได้ว่าเห็นพ่อแม่ผู้ปกครองไปทำบัตรผ่อนของมาผ่อนคอมฯ ให้ลูกหลานใช้ ขณะที่ร้านเน็ตร้านเกม ก็เต็มไปด้วยเด็กๆ รอปรินท์รายงาน

ฉะนั้นบางทีปัจจัยอื่นๆ มันก็บีบให้เราต้องหาวัตถุครับ การเป็นหนี้มิใช่ความฟุ้งเฟ้อเสมอไป 

รวมถึงคน ตจว. ต้องมีรถใช้ มันก็จำเป็นเหมือนกัน เขาไม่ได้มีขนส่งมวลชนพร้อมเหมือน กทม. นะครับ
comment322-2:พ่อเคยพูดว่าคนเหนือหน่ะ ผู้หญิงชอบขายตัว ส่วนผู้ชายก็เป็นแมงดาเกาะผู้หญิงกิน

เราไม่เคยเข้าใจเลยว่าทำไมถึงพูดแบบนั้น จนได้มารู้ความจริงจากกระทู้นี้

แต่ก็ไม่เคยเกลียดคนเหนือนะ เพราะคิดอยู่แล้วว่าถึงใช่ แต่ก็คงไม่ใช่ทุกคนหรอก
comment323:ความศักดิ์สิทธิ์ของกฏหมาย อย่างนึงคือการไม่มีผลย้อนหลัง 
แต่ความน่ากลัวของวิถีประชา คือไม่ว่าจะผ่านไปนานกี่สิบกี่ร้อยปี คนก็ไม่เคยลืมค่ะ

เราไม่ได้อยู่แถวดอกคำใต้ และไม่ได้อยู่แถวที่คุณมิ้วเล่า ก็ไม่รู้คุณมิ้วหมายความแบบไหน แถวที่เราอยู่ถึงจะมีหลายบ้านส่งลูกไปใต้ แต่ไม่ถึงสิบเปอร์เซ็นต์ของทั้งหมู่บ้าน จะว่าแอบก็ไม่แอบ บ้านนอกแอบยังไงคนก็รู้ ดังนั้น อย่าแอบเลย เชิดหน้ามันเข้าไป จะว่าแข่งกันส่งไปแบบพากันไปประกวดเดอะสตาร์ ก็ไม่ใช่ มันก็แข่งกันเฉพาะในกลุ่มคนที่คิดเหมือนกันนั่นแหละ จะว่าได้รับการยอมรับขนาดคนส่วนใหญ่เห็นด้วย ยิ่งห่างไกลคำนั้นมากๆ 

ในงานบุญส่วนใหญ่คนกลุ่มนี้จะเด่น เพราะไปกระจุกอยู่ด้วยกันแบบมั่นๆ แต่ถ้าแตกกันไปร่วมวงกับคนอื่น วงนั้นจะเงียบกริบ ไม่มีใครไล่ แต่ก็ไม่มีใครยินดี บางวงอาจจะกำลังเม้าบ้านไหนซักบ้านอยู่นั่นแหละ บรรยากาศอึนๆ บางทีก็วงแตก

ข้อเสียอย่างนึงของคนบ้านเรา ที่เราก็ไม่ชอบ ไม่เคยเห็นว่าดี แต่ก็ต้องยอมรับว่ามันเป็นแบบนั้น และยังเป็นแบบนั้นอยู่ คือเราไม่ว่ากันต่อหน้า ต่อให้จะชอบ ไม่ชอบ เห็นด้วย ไม่เห็นด้วย เจอหน้ากันเรายิ้มหวานค่ะ ทักทายโอภาปราศรัยราวกับสนิทสนมไม่มีเรื่องขุ่นข้องหมองใจกัน เรื่องไม่ดีของเค้าเราไม่ยุ่ง เพราะยึดคติรู้รักษาตัวรอดเป็นยอดดี แต่ลับหลังแซบบบบ หน้ามือเป็นหลังเท้า ทั้งคำพูด สำเนียง แอ๊กติ้งชิงชังรังเกียจ มาเต็ม ยิ่งถ้าเป็นเรื่องที่คนส่วนใหญ่เห็นตรงกันว่าไม่ดีด้วยนะ รับรองว่าเละ ไม่มีเหลือ

มันก็เลยอาจดูเหมือนคนส่วนใหญ่เห็นด้วย เพราะไม่มีใครคัดค้านเป็นเรื่องเป็นราว ก็เนื้อไม่ได้กินหนังไม่ได้รองนั่ง จะเอากระดูกมาแขวนคอทำไม ดูแลลูกหลานในความปกครองตัวเองให้ดีก็พอ อีกอย่าง ในสมัยนั้น คนส่วนใหญ่ที่ไม่เห็นด้วยน่ะ มัวก่อร่างสร้างตัวอยู่ ไม่มีเวลาไปยุ่งเรื่องใคร เพราะทำงานหนักมากกกก ปัญหาในครอบครัวตัวเองที่ต้องคิดต้องสะสางก็มี เลยไม่มีเวลาไปแก้ปัญหาของคนอื่น แต่!!!! อย่าให้ได้เม้านะ แจ่ก็ได้แค่เม้า ถามว่าจะไปแก้ไขอะไรจริงจังไหม ก็ไม่ ไม่ใข่ธุระ
comment324:พี่มิ้วไม่ต้องใส่ซับก้อน่าจะได้นะ เค้าว่ามีคนช่วยทำซับเพียบเลย เค้ากะอยากช่วยด้วย เห็นบ่นในเฟซ 5555 เค้าว่าซับง่ายกว่าคำเมืองแท้ๆ นะคะ 

อ่านเรื่องนี้แล้วหดหู่ พอเห็นคนบอก อย่าไปว่าอะไรมันเลย ยิ่งปรี้ด 

ถึงจะไม่คิดว่าขายตัวเป็นเรื่องดี แต่ถ้าคนมันเต็มใจขาย เรารับได้นะ ถือว่าเรื่องของมัน เนื้อตัวมัน โตแล้ว ถ้าคิดเองแล้วตัดสินใจแบบนั้น ก็รับกรรมของตัวเองไป

แต่เด็กสิบสอง คนที่ทำแบบนี้กับเด็กอายุแค่นี้ ด่าเห้ยังสงสารเห้เลย ใจทำด้วยอะไร ไม่ได้เป็นคนรักเด็กเหมือนนางงาม แต่ก็มีน้องสาว มีหลานสาว เห็นแล้วมันสะท้อนใจ แล้วคือ พ่อแม่ไปเบิกตังค์กะลูกเอามากินอยู่สุขสบาย เฮ้ย ทำได้ไง จิตใจเน๊าะ หมดคำจะพูด
comment324-1:บอกตรงๆ เราเป็นคนเกลียดเด็กเปรตนะ เวลาได้ยินเสียงเด็กร้อง อาละวาดในห้าง หรือที่ต่างๆ ปวดหู อยากจะบ้าตาย ไม่อยากมีลูกและตั้งใจจะไม่มีลูกแน่ แต่ถ้ามีก็คงต้องเลี้ยงตามหน้าที่ คงจะไม่ได้รักประคบประหงมอะไรมาก แต่ก็ไม่เคยคิดจะทำกับลูกตัวเองได้ขนาดนี้เลย พ่อแม่ไปเบิกตังค์ แถมมีทวงบุญคุณนี่ คือพีคสุดแล้วอ่ะ มันไม่ได้ขายลูกสาวหรอก มันเป็นปลิง สูบเลือดเนื้อลูกสาว จนกว่าตายไปข้างต่างหาก
comment325:ผมเป็นคนนึงที่ชอบฟัง เพลงเพื่อชีวิต

เพลง แม่สาย ไถ่เธอคืนมา โยโกฮาม่า เพราะมากๆ เพลงเหล่านี้...

ความเข้าใจที่มีต่อเนื้อเพลง
  เข้าใจไปในทำนองว่า พ่อแม่เด็กเหล่านั้น คงลำบากยากเข็ญ จนไม่มีทางเลือกอื่นใด นอกเสียจาก "ขายลูกในไส้" ความเข้าใจนี้ ติดตัวผมมาเป็นสิบปี นับแต่ครั้งแรกที่ได้ฟังเพลง

แต่สองสามวันมานี้ เพิ่งได้เข้าใจ สิ่งที่เราเข้าใจ มันผิด!!
ติดตามกระทู้นี้มาตลอด ตั้งแต่แรกๆ รู้สึกขอบคุณจริงๆ ที่ทำให้เข้าใจเนื้อเพลงอย่างลึกซึ้ง จนหวนกลับมาฟังอีกครั้ง ถึงกับ "น้ำตาซึม"

ปล. 
ภาษาเหนือนี้ บอกเลย ไพเราะจริงๆ ผมเองคนภาคกลาง อยู่ภาคกลาง ไม่เคยได้ไปเยือนภาคเหนือเลยซักครั้ง พอได้สะดับรับฟัง อยากชื่นชม เพราะมากๆ เข้าถึงอารมณ์ได้ดีทีเดียว

ปล.2
เหล่าบรรดาผู้ที่ไม่เปิดใจรับฟัง และทำความเข้าใจกับภาษาถิ่น อยากได้ไปว่าพี่มิ้วเค้าเลย อ่านไม่ออก อ่านไม่เข้าใจ เชิญกระทู้อื่นนะ อย่าได้เอาตรรรกะความคิดของคุณ มาตัดสินคนอื่นเค้า มันทุเรศ เข้าใจนะ

[Spoil] คลิกเพื่อดูข้อความที่ซ่อนไว้หัดลืมตากว้างๆ จะได้เห็นคนอื่นบ้าง ไม่ใช่เห็นแต่ตัวเอง เข้าใจนะ
comment326:สะพรึงตรงอายุของเด็กๆ ณ ตอนนั้น ไม่ทราบว่าจะน้อยขนาดนี้
และไม่เคยได้ยินคำว่าตกเขียวมาก่อน ขอบคุณคุณ จขกท.
(ไม่ใช่คนภาคเหนือ-ภาคกลาง เราก็เข้าใจที่คุณเค้าเล่านะ ถึงจะไม่เป๊ะๆก็เหอะ)

ปักรอรอบ้านลุงเป็ง
comment327:เจ้าของกระทู้อินดี้จัง
comment327-1:ถือเป็นคำชมได้ ใช่มั้ยคะ...
comment328:รอค่ะ เข้ามาตลอด เวียนเช้า เข้าสาย ยันบ่ายค่ำ อยากอ่านจริงจรี๊งงง
comment329:ได้รับข้อความตอบกลับ จากบางคนที่ไม่เห็นด้วยกับการเผยแพร่เรื่องตกเขียว...
เขาอธิบายเหตุผลเรื่องความอ่อนไหวในใจ
และอิฉันขอถือโอกาสนี้ ก็อปปี้ข้อความที่อธิบาย 
ชี้แจงกับหลาย ๆ ท่านที่อาจจะยังไม่เข้าใจในเจตนา

*** กลัวดราม่า...
ขอเพิ่มเติมว่า เราปรับความเข้าใจกันด้วยดีนะคะ
เขาก็อธิบายความรู้สึกไม่สบายใจ ซึ่งเป็นธรรมดาค่ะ
และไม่ได้คิดว่าการปกปิดข้อมูลเป็นเรื่องดีหรือไม่ดี 
ก็แค่สะเทือนใจกับเรื่องราวที่...อาจจะใกล้ตัวสักหน่อย
ซึ่งฉันก็เข้าใจและเห็นใจเขาค่ะ...


เข้าใจความรู้สึกของคุณนะคะ
เข้าใจความจำเป็นของหลาย ๆ คน ที่ต้องมีชะตากรรมน่าเห็นใจ
สมัยก่อน คนจนก็คือจนมาก จนจริง ๆ ไม่ได้มีทางเลือกมากมายเช่นทุกวันนี้
สาวเหนือเสียสละตัวเองเพื่อให้ทางบ้านพ้นความจน ที่จริงน่าสงสารมาก ๆ

แต่ประเด็นตกเขียว มันคือเรื่องการค้ามนุษย์ ซึ่งถ้าคุณเห็นอย่างที่ฉันเคยเห็น
เด็กหญิงเพิ่งจบป.6 นมยังไม่ทันตั้งเต้า เมนส์ยังไม่มา ก็ต้องถูกขายเข้าซ่อง 
ต่อให้ไม่ใช่พ่อแม่ของพวกเขาเป็นคนขาย มันก็โหดร้ายมาก ๆ จริงมั้ยคะ

ฉันทำงานด้านบริหารอาบอบนวด ผับ บาร์ มาเกือบยี่สิบปี เข้าใจดี ธุรกิจค้าประเวณีเป็นอย่างไร
ไม่เคยเอาอคติตัวเองตัดสินใคร ถือว่าเป็นสิทธิในร่างกายของพวกเขาและฉันก็ทำงานกับพวกเขาด้วยดี
น้อง ๆ เหล่านั้นก็เรียกกันเป็นพี่ เพื่อน น้อง...เอาใจใส่กันเหมือนเพื่อนร่วมงานเช่นงานอื่น ๆ


แต่ตกเขียว มันไม่ใช่ค่ะ มันเกินเหตุไปไกลมาก และโชคดีที่มันยุติเบ็ดเสร็จเด็ดขาด
มันผ่านไปแล้ว ซึ่งเป็นเรื่องดีมาก ๆ แต่การจะกลบฝังเรื่องอัปยศแล้วทำเป็นไม่รู้ไม่ชี้
มันไม่ยุติธรรมเลยค่ะ

สังคมไทยควรได้เรียนรู้กับเหตุการณ์เหล่านี้ อย่างน้อยก็เป็นปากเป็นเสียงให้เหยื่อที่ถูกกระทำนะคะ
ซึ่งหลายรายตายในซ่อง หลายรายติดโรคตาย ทั้งชีวิตของเขาไม่เคยพบความสุขเลยกระทั่งวันตายก็ไม่มีใครเผา
การตีแผ่ก็เพื่อความเข้าใจ คนรู้ว่ามันเลวร้ายก็จะช่วยป้องกันไม่ให้มันเกิดขึ้นซ้ำ


ฉันไม่มีเจตนาจะกล่าวหาบุคคลหนึ่งบุคลใดหรือชุมชนไหน ๆ 
เพราะในความเป็นจริงมันคือตราบาปของสังคมไทย 
ในวันนั้นหากบ้านเรา ไม่ว่าดอกคำใต้ แม่สาย หรืออีกหลาย ๆ พื้นที่
ผู้หลักผู้ใหญ่ในบ้านเมืองเหลียวแลกว่านี้ ทุกภาคส่วนไม่ว่าเล็กหรือใหญ่ให้ความจริงใจต่อปัญหามากกว่านี้
เรื่องเลวทรามขนาดนี้ก็คงไม่เกิดขึ้น
(หรือเกิดขึ้นก็น้อยมาก ไม่เอิกเกริกเป็นปรากฎการณ์อุบาทว์อย่างที่เรารู้ ๆ กันอยู่)


ฉันไม่ได้พูดเพียงเพราะฟังเขาเล่ามา ไม่ได้พูดในฐานะคนนอกที่ชี้หน้าตัดสินคนอื่น
ฉันพูดเพราะเห็นและรู้ เคยอยู่ในสถานที่เกิดเหตุ 
พูดด้วยความเข้าใจหลาย ๆ สิ่งอย่าง หวังให้อะไร ๆ มันดีขึ้น

ก็หวังว่าคุณ จะเข้าใจเจตนาของฉันนะคะ

ขอบคุณมาก ๆ ค่ะ ที่ให้เกียรติเล่าเรื่องราวอ่อนไหวให้มีโอกาสรับรู้ทำความเข้าใจเพิ่ม
และก็ต้องขอโทษมาก ๆ ที่ทำให้คุณหรือคนในครอบครัวอึดอัดไม่สบายใจค่ะ


ปล. คาดว่าไม่เกินห้าทุ่ม จะอัพเรื่องราวตอนต่อไป
ขออภัยที่ทำให้รอค่ะ...
comment329-1:อ้าว อ่านมาตั้งนาน ทำงาน บริหารอาบนวด สรุป เลวพอกันนะครับ พอๆกับตกเขียวเลย ธุรกิจบาปก็คือธุรกิจบาป 
ขาวกับดำ ไม่มีเทาๆ ผมพูดตรง 

จากคนอ่านภาษาเหนือไม่ออก again
comment329-2:329-1 คุณต้องไปอ่านกระทู้เก่าๆขิองคุณมิ้วค่ะ. 
อ่านตั้งแต่แรกเลยนะก่อนจะตัดสินว่าเค้าเลว
comment329-3:ราชาหมีแห่งป่าเงียบเหงา

อ่านไม่ออกก็ยังอุตส่าห์จะมา...เนาะ

เลวมากกกกกกกกกกก เลวบัดซบ เลวหาที่เปรียบไม่ได้ 
เลวปะล้ำปะเหลือ

แต่คนเลวที่รู้ตัว ก็ยังดีกว่า คนทำเลว ๆ จนติดตัวเป็นสันดาน
comment330:อ่านตั้งแต่พี่มิ้วตั้งกระทู้ แต่เพิ่งอ่านได้ 200 คอมเม้นต์เพราะอ่านละเอียด ตาชักลาย เลยมาทักทายก่อนค่ะ
ขอบคุณสำหรับกระทู้น้ำดีนะคะ เป็นไปได้อยากให้ตั้งบ่อยๆ แหะๆ ชอบอ่านในนี้มากกว่าใน Facebook ค่ะ

ปล. เป็นคนกรุงเทพฯ แต่อ่านคำเมืองรู้เรื่องเกิน 80% รู้สึกว่าได้บรรยากาศดีค่ะ จะรีบอ่านที่เหลือให้จบนะคะ ^^
comment330-1:
comment331:ถามแม่มาเหมือนกันค่ะเรื่องตกเขียว แม่เป็นคนเจียงฮายเจ้า แต่แม่บอกว่าอำเภอไม่ค่อยมีตกเขียวเหมือนอำเภออื่นๆ น่ะค่ะ
comment332:ข้อดีอย่างหนึ่งของกระทู้คุณมิ้วคือ มันมีอายุการใช้งานนานมากกกกกกกกก
เปิดคอมแต่ละวันยังจิ้มเข้ามานั่งอ่านได้ยาวๆ เหมือนกับดูละครชีวิตเรื่องยาวที่ฉายวันละนิด
อ่านทุกคอมเม้นท์จริงๆ บางคอมเม้นท์อ่านแล้วก็ส่ายหน้า แต่ก็นะ แล้วแต่เขา
รู้สึกโชคดีที่ได้รับรู้เรื่องโดยรวม เพราะสมัยนั้นคำว่าตกเขียวพูดถึงใครก็เบ้หน้า ไม่มีใครเล่า
ในทีวีก็มีแต่ข่าวทลายซ่อง ข้อมูลเท่าที่รู้ก็มีแค่เขาไปเอาเด็กมาทำงานในซ่อง
แต่ไม่คิดว่าจะมีวันได้รู้ตั้งแต่ระดับความรู้สึกของพ่อแม่ ไปจนถึงความเป็นอยู่ของเด็ก....
ขอบคุณที่เล่านะคะ
comment333:ความหวังยังคงมีเสมอ

ลุงเป็งเป็นเด็กกำพร้า น้าสาวเป็นญาติคนเดียวที่เหลียวแลและเลี้ยงแกมาจนโต
พอถึงวัยหนุ่มแกก็ได้กับป้าฟู ที่เป็นหญิงยากจนจากหมู่บ้านไกล ที่แกเคยไปรับจ้างเกี่ยวข้าว
น้าสาวของลุงเป็งก็ไม่ใช่คนร่ำรวยอะไร มีที่นาแปลงเล็ก ๆ แค่พอเลี้ยงดูคนในครอบครัวของแก
กระนั้นน้าก็แบ่งที่ดินติดกันให้ลุงเป็งปลูกบ้าน เพื่อหลานกำพร้าได้สร้างครอบครัวกับเขา

ลุงเป็งอยู่กินกับป้าฟู มีลูกทั้งหมดห้าคน พี่จันเพ็ญเป็นคนโต มีน้องชายตามมาอีกสาม และลูกหล้าก็เป็นหญิง
สองคนผัวเมียรับจ้างทำงานทั่วไป ไม่ว่างานสวน งานนา งานไร่ไม่เคยเกี่ยง แต่...ด้วยความลูกเยอะตั้งห้าคน
สถานการณ์ที่เห็นจึงเหมือนลุงเป็งหารายได้เข้าบ้านเพียงคนเดียว ป้าฟูเลี้ยงลูกน้อยวัยไล่ ๆ กัน และสานหญ้าคามั่ง
สานกระบุงตะกร้าเท่าที่พอจะทำได้ แต่สมัยนั้นบ้านไหน ๆ เขาก็สานสิ่งของเหล่านี้ไว้ใช้ นาน ๆ ขายได้สักที
งานจักสานจึงแทบไม่นับเป็นรายได้ หากลูกที่เข้าโรงเรียนแล้วไปเรียน
แกก็มัดลูกหล้าไว้ติดหลัง มัดข้อมือไว้กับลูกชายเล็ก 
สามแม่ลูกก็พากันไปเก็บผักหักฟืนเอามาประทังความหิวได้บ้างไม่ได้บ้าง

บ้านลุงเป็งป้าฟูจนยากอย่างไม่ต้องสงสัย ปี๋ใหม่ปี๋เก่า งานปอยงานม่วนที่ไหนก็ไม่เคยได้ไปร่วมกับเขา
ครอบครัวนี้เหมือนไม่มีตัวตนในชุมชน หากไม่ใช่ฤดูใช้แรงงานก็แทบไม่มีใครคิดถึง
สมัยนั้นถ้าลุงเป็งไม่ส่งพี่จันเพ็ญเข้าโรงเรียนเลยก็คงไม่มีใครติดใจอะไร ทุกคนก็คิดว่าพี่จันเพ็ญต้องช่วยแม่เลี้ยงน้อง

แต่ลุงเป็งป้าฟูก็ส่งลูกเรียนตามเกณฑ์โดยแก่บ้าน(ผู้ใหญ่บ้าน)ไม่ต้องลำบากมาขอความร่วมมือ
และไม่ต้องสืบเลยว่าเสื้อผ้าชุดนักเรียนของพี่จันเพ็ญจะขมุกขมอมเก่าขาดขนาดไหน
อันที่จริงลูก ๆ ของลุงเป็งกับป้าฟู ไม่เคยมีใครได้ชุดใหม่แม้แต่คนเดียว ยกเว้นบางปีโชคดีก็ได้ของแจกจากโรงเรียน
ดังนั้นไม่ว่าจะชุดเล่นชุดเรียน เด็ก ๆ รับตกทอดจากคนบ้านใกล้เรือนเคียงที่ก็ช่วยเหลือเจือจานตามมีตามเกิด
ไม่ต้องพูดถึงขนมนมเนยที่ถ้าแม่อุ้ยซึ่งเปรียบเป็นแม่คนที่สองของลุงเป็งไม่หยิบยื่นเด็ก ๆ ก็คงไม่เคยได้กิน
แต่แม่อุ้ยก็จ๊น จน นาเท่ากระแบะมือปลูกข้าวยังไม่พอกินสุดปี ลูกแท้ ๆ หลานแท้ ๆ แกก็มี 
ไอ้ที่จะกระเด็นมาบ้านลุงเป็ง ต้องเหลือจริง ๆ เท่านั้น ซึ่งมันก็น้อยครั้งเต็มที

ยากจน ขัดสน แร้นแค้น ทุกขเวทนา...สรรหามาเถอะ คำเรียกทุกข์ทั้งหลาย เฮือนลุงเป็งฮู้จักทุกคำ
หน้าหนาวเมืองเหนือเมี่อสี่สิบปีก่อน หนาวจับจิตจับใจ หนาวเข้ากระดูกดำ หนาวจนผิวแตกแดงทั้งแสบทั้งคัน
กลางวันทำนู่นนี่ ตากแดดพอได้อุ่นบ้าง แต่กลางคืนนี่สิ...ใครว่าร้อนนรก หนาวก็นรกได้เช่นกัน โดยเฉพาะเมื่อเครื่องนุ่งห่มไม่พอ

ลุงเป็งป้าฟูต้องหาหินมาทำก้อนเส้า เอาฟืนใส่จุดไฟให้ถ่านคุ ๆ แล้วพาลูก ๆ นอนล้อมรอบ 
ส่วนตัวเองกับเมียคอยผลัดกันระวังไฟ ไม่ให้กลายเป็นโศกนาฎกรรมย่างสดทั้งบ้าน
ยุคนั้นสมัยนั้น ไม่มีหรอกของบริจาค (หรือมีแต่มาไม่ถึงก็ไม่รู้นะ ไม่เคยเห็นค่ะ)
ชาวบ้านพึ่งพาตัวเองกันทั้งนั้น 
สำหรับคนฐานะปานกลาง มีเงินก็ซื้อผ้าห่ม แต่ส่วนใหญ่ว่างจากนาไร่ก็ทอผ้าเย็บนวมไว้รอหนาว เขาก็ผ่านได้
สำหรับคนไม่มี...แทบจะต้องลุ้นว่าหนาวนี้จะรอดหรือไม่!

ลุงเป็งป้าฟูก็พาลูก ๆ  อิ่ม ๆ อด ๆ ผ่านไปเป็นปี ๆ จนปี้จันเพ็ญเข้าประถมปลาย
นายหน้าที่จะเล็งเด็กหญิงไว้แต่เนิ่น ๆ ก็เริ่มเข้ามาเยี่ยมยาม ถามสารทุกข์สุกดิบ

แสร้งตีสนิท
"ปี้ฟูข้าอยากได้ก๋วยแก่นใหญ่ ๆ ว่าจะขึ้นบ่าขามหวานแหมสี่ห้าวันนี่ล่ะ" 
(พี่ฟูฉันอยากได้ตะกร้าใบใหญ่ จะขึ้นมะขามหวานอีกสี่ห้าวันน่ะ)
"ใหญ่ม่อกใด"
(ใหญ่ขนาดไหน)
ป้ามลกวาดสายตามองข้างฝาบ้าน ดูว่ามีก๋วยขนาดไหนบ้าง
"ใหญ่กว่าใบนั้น มีก่อ"
"บ่ามี ใหญ่กว่านั้นต้องสานใหม่"
"กี่วันได้?"
"มลจะไจ้แหมสี่ห้าวัน ก็ท่าจะตันอยู่"
(มลจะใช้อีกสี่ห้าวัน ก็คงทัน)
"อั้นสานหือข้าจิ่มเน้อ"
(งั้นสานให้ฉันหน่อยนะ)

ปกติเมื่อสั่งของแล้ว คนสั่งจะมารับเมื่อครบกำหนด แต่...
"ปี้ฟู ก๋วยข้าได้ล่ะกา"
"โค๊ะ...สั่งวันซืน วันนี้บ่าเสร็จเตื้อลอ"
(โห...สั่งเมื่อวานซืน วันนี้ยังไม่เสร็จหรอก)
"อื่อ ๆ ก็ถามจะอั้นเนาะ แวะมาผ่อบ่าดาย..." ป้ามลพูดพลางมองน้องหล้าในเปล
(อือ...ก็ถามไปงั้นแหละ แวะมาดูเฉย ๆ )

"ละอ่อนไปไหนหมด"
"จันเพ็ญกับบ่าน่อย บ่าพงษ์ไปโฮงเฮียนนั่นก่ะ" ป้าฟูพูดมือก็ยังทำงานสานตะกร้าไม่หยุด
"จันเพ็ญอยู่ป.ไหนแล้วปี้"
"จบป.สี่ปี๋นี้ล่ะ"
"ปี้จะหื้อมันเฮียนจ๋นจบป.หกก่อ"
(พี่จะให้มันเรียนจนจบป.6ไหม)
"แก่บ้านว่าต้องหื้อเฮียนจ๋นจบป.6หนา"
(ผู้ใหญ่บ้านบอกว่าต้องให้เรียนจนจบป.6นี่นา)

"บ่าฮู้จะหื้อเฮียนไปย๊ะหยังจนถึงป.6 ม่อกป.สี่อย่างสมัยเฮาก็ดีแล้วเนาะ"
(ไม่รู้จะให้เรียนไปทำไมจนถึงป.6 แค่ป.4 อย่างสมัยเราก็ดีแล้วเนอะ)
"นั่นก่ะ...มาเขหื้อเฮียนจบหก จันเพ็ญไปโฮงเฮียนก็บ่ามีไผจ๊วยเลี้ยงอีหล้า
ไหนจะบ่าสมแหมคน ปล่อยได่ตี้ไหน ฮ้ายบ่าฮ้ายนิ วันปู้นก็เกือบตกน้ำบ่อ" ป้าฟูตอบประสาซื่อ
(นั่นสิ...บังคับให้เรียนจบป.6 จันเพ็ญก็ต้องไปโรงเรียนก้ไม่มีใครช่วยเลี้ยงอีหล้า
ไหนจะไอ้สมอีกคน ปล่อยได้ที่ไหน ซนมาก วันก่อนก็เกือบตกบ่อน้ำ)

ป้ามลยิ้มกริ่ม คว้าเชือกช่วงไกวอู่ (เปล) น้องหล้า หยอกเย้าเด็กหญิงวัยขวบกว่าเหมือนจะนึกเอ็นดู
"อี่หล้านี่หน้าหมดเนาะ...บ้านนี้ลูกสาวงาม ป้อแม่ท่าจะขางขนาดก๊า"
(อี่หล้านี่หน้าตาน่ารักเนอะ บ้านนี้ลูกสาวงาม พ่อแม่ท่าจะหวงน่าดู)
ป้าฟูละสายตาจากตอกในมือ เงยหน้ามองป้ามลแวบเดียวแล้วไม่พูดอะไรตอบ...

ต่อตอนหน้าเน้อ...

ในช่องความคิดเห็นเขาจำกัดตัวอักษรนะยูว์
มันยาวแล้วมันจะตัด อ่อ...พิมพ์สดนะ รอไม่ไหวพรุ่งนี้เช้าค่อยกลับมาอ่านนะจ๊ะ

ก๋างวันข้าเจ้าย่ะก๋าน กลางคืนปอจะว่างก็มาพิมพ์ ๆ กระทู้ 
สูเจ้าก็อดเอาเน้อ...ข้าเจ้าก็ฮ้อนไจ๋อยากไค่ฮื้อมันจบ ๆ เหมือนกั๊นเจ้าาาา
comment333-1:รอได้หนาเจ้า

ไหว้สาลุงเป็ง ป้าฟู สามเตื้อ บ่แบมือ แหมรอบก่อนนอนเจ้า
comment333-2:เจอกั๋นวันพูกเน้อคับ
น้องขอไปผ่อกระทู้อื่นก่อนเน้อ
comment333-3:นี่ว่านางรู้ เชื่อสิ
comment333-4:ป้าฟู คงจะเอะใจแล้ว การศึกษาต่ำ แต่ไม่ได้โง่ และจิตใจสูงจริงๆ  อยากให้ไล่ฟาดกบาลอิมล นายหน้าค้ากาม ให้เงิบdrag เผ่นป่าราบ กลับบ้านไปเลย แต่คงยาก ป้าแกต้องทำมาหากินเหมือนกัน
comment333-5:อ่านในipadหาที่ปักหมุดไม่เจอ
comment334:พี่มิ้วคะ ขอเป็นอีกหนึ่งคนที่อยากบอกพี่ว่า ขอบคุณที่สละเวลาเรียบเรียงเรื่องนี้ให้ฟังมากๆค่ะ หนูเคยได้ยินคำนี้เมื่อสามปีที่แล้วจากรุ่นพี่ผู้หญิง แต่ได้รู้ลึกระเอียดมากก็จากพี่ค่ะ  สงสารพวกเค้าจังเลยค่ะ ยังเด็กเกินไป หนูยังจำได้ว่ามีเซ็กส์ครั้งแรกนั้นมันเจ็บมากแค่ไหน (แม้กับคนที่ชอบ)
comment335:ตามอ่านกระทู้คุณมิ้วมาตลอดค่ะ ต้องยอมรับเลยว่าคุณมิ้วทำให้เราได้รู้เเละเข้าใจด้านมืดของสังคม โลกของคนกลางคืน เเต่สิ่งหนึ่งที่เราชื่นชอบในตัวคุณมิ้วเสมอมาคือ การที่คุณมิ้วไม่เคยตัดสินใครว่าดีชั่วเลวทรามเพราะทุกคนย่อมมีเหตุผลในการกระทำไม่ว่าจะด้วยปัจจัยอะไรก็ตาม เเต่คุณ
มิ้วจะมีที่มาที่ไปเเละเหตุผลประกอบให้เราตัดสินใจกันเอง อย่างกระทู้เรื่องนี้ก็เช่นกันที่คุณมิ้วได้เล่าเรื่อง "ตกเขียว" "ดอกคำใต้" ที่เราเพิ่งเคยเข้าใจคำนี้จริงๆครั้งเเรก ที่ผ่านมาคือเข้าใจผ่านๆว่าเป็นการขายตัว เเต่เเท้จริงเเล้วมันเป็นเรื่งของความเลวทรามของค่านิยมในยุคสมัยนึงที่ เราพูดได้เต็มปาก ว่าเราสนับสนุนให้คนรุ่นหลังควรจะศึกษาไว้เพื่อให้จำไม่ลึมว่าสิ่งเลวๆเเบบนี้เคยเกิดขึ้นในสังคมไทยเเละมันเลวร้ายเเค่ไหนที่ภาครัฐ/หน่วยงานที่เกี่ยวข้อง กระทั่งคนในสังคมปล่อยปละละเลยจนกลายเป็นวงจรอุบาว์ทเเละสร้างตราบาปให้เด็กในยุคสมัยนั้นต้องมารับเคราะห์ 

ถึงเเม้ทุกวันนนี้ ตกเขียว จะหายไป เเต่มันก็ถูกเเทนที่ด้วยการขายตัวรูปเเบบอื่น เเละหากมีความต้องการซื้อก็ย่อมมีของวางตลาดเสมอ ฉันใดก็ฉันนั้น การเเก้ปัญหาเรื่องนี้จึงเป็นเรื่องยากมากจริงๆ ตอนเราเป็นเด็ก โตมากับน้องๆในซอยบ้านที่ย่านคนจีนเเถวกรุงเทพ เราเห็นน้องคนนี้น่ารักดี ชอบมาเล่นบ้านเรา เเละเเม่ก็จะเเบ่งขนม เสื้อผ้าให้เสมอ ซึ่งเด็กคนนี้เป็นลูกสาวของผู้หญิงหากินที่ไปขายบริการกับพวกชาวมาเล ทิ้งลูกไว้กับยาย ด้วยความที่เเม่เขาเป็นคนสวย เเละพูดจาเพราะ คนเก่าคนเเก่เเถวนั้นก็ไม่รังเกียจ เเถมยังเอ็นดูลูกสาวด้วยซ้ำ พอน้องโตเข้าประถมก็เเก่นเเก้วตามประสา เเต่พอเริ่มเข้าม.ต้น ก็เปลี่ยนไป เเต่งตัวโป๊ เเต่งหน้าทาปากเเดงเเละโดดรร. ทุกครั้งเวลาเจอเราน้องจะเรียก พี่นางฟ้าๆไปเรียนหรอคะ เราก็จะยิ้มตอบให้ขนมทุกครั้งเพราะเล่นด้วยกันมา จนมีวันนึง ได้ยินว่าน้องไปหาเเม่ที่มาเลเซีย กลับมาอีกทีก็กลายเป็นคนละคน หิ้วปีกผู้ชายกลับมากับเเม่คนละข้างพาเข้าบ้าน หลังจากนั้นจึงทราบว่าน้องไปทำงานกับเเม่เเล้ว เเละบ่อยครั้งที่คนเเถวนั้นเห็นน้องไปยืนหาเเขกที่หัวลำโพง วงเวียน22 กรกฎาบ้าง จนมีวันนึงน้องก็หมดสติอยู่ข้างทาง ที่บ้านเห็นเข้าก็อุ้มไปส่งรพ. ป่วยเป็นโรคติดต่อทางเพศสัมพันธ์  เเม่เราขอให้กลับไปเรียนต่อ น้องก็บอกไม่เรียนเเล้วทำงานช่วยเเม่ดีกว่า เดี๊ยวน้องอีกคนเรียนจบม.3ก็จะลาออกไปมาเลเซีย ไปอยู่กับสามีใหม่ของเเม่ เรากับเเม่ก็พูดไม่ออก ก็ได้เเต่ดูเเลจนหายดี เเล้วก็ส่งเขากลับไปหาเเม่เขา ใช้ชีวิตของเขาไป มันทำให้เรานึกถึงคำที่คนเเถวบ้านชอบตะโกนด่าน้องเขาตอนที่น้องเริ่มเสียผู้เสียคนว่า "ไอ้ลูก สันดานเหมือนเเม่ ไม่พ้นเป็น" จริงๆเราว่าสังคม สภาพเเวดล้อม การเลี้ยงดู มันมีผลหล่อหลอมเด็กคนนึงทั้งนั้น ไม่ว่าจะดีหรือร้าย เด็กก็คือเด็ก เราสามารถให้สิ่งที่ดีกับเขาได้เพื่อเป็นรากฐานที่ดีไม่ให้เขาต้องใฝ่ในทางที่ไม่ถูกต้อง เเต่ถ้าเราให้สิ่งไม่ดีกับเด็กตั้งเเต่เล็ก มันก็จำเเต่เเบบนั้นเเละสุดท้ายก็ทำเเบบเดียวกัน 

ปล. บ่นมาซะยาว จริงๆเเค่อยากขอบคุณคุณมิ้วที่มาเเชร์ ทำให้เรามีโอกาสได้มีหัวข้อที่น่าสนใจถกกันกับพ่อเเม่เเละเเฟนเราซึ่งืกคนก็พูดเหมือนกันว่า เป็นเรื่องที่ควรรู้เพื่อไม่ให้เกิดขึ้นอีก
comment336:หวังดี?

ป้ามลแวะมาดูก๋วยที่สั่งไว้ทุกวัน มาแต่ละครั้งก็ชวนพูดชวนคุย
ป้าฟูก็พูดคุยเป็นปกติธรรมดาคนบ้านเดียวกัน เขาถามอะไรก็ตอบ
ตอบไม่ได้ ไม่รู้จะตอบยังไง แกก็เงียบ ๆ ประสาคนเจียมตัว

"ปี้ฟู อ้ายเป็งปิ๊กบ้านกี่โมง" ป้ามลทักเย็นวันหนึ่ง ทั้ง ๆ ได้ของไปเรียบร้อยแล้ว
(พี่ฟู พี่เป็งกลับบ้านกี่โมง)
"สักกำก้า...แลงแล้วลอ"
(อีกสักพักมั้ง เย็นแล้วนี่)
"ป้อล่ะอ่อนจะหื้ออ้ายเป็งไปจ๊วยใส่ปุ๋ยสวนหอมวันฮือ มีไผมาถามจ้างแกไปแล้วก่อ"
(พ่อเด็ก ๆ จะให้พี่เป็งไปใส่ปุ๋ยไร่หอมวันมะรืน มีใครมาถามจ้างแกไปแล้วหรือยัง)
"บ่าฮู้หนา มลลองถามแกผ่อเลาะ มาฮั่นล่ะ"
(ไม่รู้สิ มลลองถามเขาดูนะ มานั่นแล้ว)

เห็นหน้าลุงเป็งปุ๊บ ป้ามลกระวีกระวาดเดินไปหา พลางชวนพูดชวนคุย
มาถึงตั่งไม้ไผ่หน้ากระต๊อบก็พอดีควั่กขวดเหล้ายาดองออกจากย่ามผ้าที่สะพายมา
"เหล้านี่ป้อละอ่อนดองกับยาจ๊าดดี แกว่าแก้เมื่อยแก้ขบ ข้าก็เลยตักมาฝากอ้าย"
(เหล้านี้พ่อเด็ก(สามีนาง)ดองกับตัวยาอย่างดี เขาว่าแก้เมื่อยขบ ฉันก็เลยตักมาฝากพี่)
ลุงเป็งรับเหล้ามาถือไว้ ยิ้มกริ่มทั่วหน้ากร้านแดด...ได้กรึ๊บเหล้ายาดองสักหน่อย ช่วยหายปวดหายเมื่อยได้จริง ๆ
"ยินดีจ๊าดนักเน้อสู..." 
(ขอบคุณเธอมากนะ)

"จะอั้นวันฮืออ้ายไปตี้บ้านข้าเน้อ..."
(ถ้าอย่างนั้นวันมะรืนพี่ไปที่บ้านฉันนะ)
นัดหมายเรื่องงานเรียบร้อยป้ามลก็ขอตัวกลับ

ป้าฟูมองลูกสี่คนปั้นข้าวเหนียวจิ้มน้ำพริกผักลวก วันนี้มีไข่สี่ซีกให้เด็ก ๆ
"ป้อ...อี่มลมันเตียวมาหาหมั่น  ๆ จ่ะอี้ ข้าบ่าม่วนไจ๋เห๊ย" 
(พ่อ...นังมลมันเทียวมาหาบ่อย ๆ แบบนี้ข้าไม่ค่อยสบายใจเลย)
"บ่าม่วนจะได มันเอาก๋านมาหื้อก็ดีแล้วลอ"
(ไม่ดียังไง มันเอางานมาให้ก็ดีแล้วนี่)
ลุงเป็งยกเหล้ายาดองเทวาบลงคอ สะบัดหัวทำหน้าซาบซ่ามีความสุข
เห็นผัวอารมณ์ดี ป้าเป็งก็ตัดใจไม่พูดอะไรต่อ...

ป้ามลแวะเวียนมาถามจ้างวาน หางานมาให้ 
ลุงเป็งจึงมีงานเกือบทุกวัน ป้าฟูก็พลอยได้จักสานมีงานไปด้วย
ทุกอย่างดูไปได้สวยมาก ๆ สำหรับบางคน

"เอาะ...น้ามลฝากมาหื้อ...มาเอาไปเลาะ" ลุงเป็งห่อใบตองขนาดใหญ่สองห่อให้ลูก ๆ
เด็กตาลุกวาว ดีอกดีใจ รีบรับห่อใบตองสีหน้าแววตามีความสุขล้นพ้นประสาเด็ก
"น้ามลใจ๋ดีแต้ ๆ เนาะแม่เนาะ..." จันเพ็ญจัดการแบ่งเป็นสี่ส่วนเท่ากัน แต่ของเธอกินสองคนกับน้องหล้า
ป้าฟูมองลูก ๆ ใช้มือกระดำกระด่างเปิบเส้นขนมจีนผัดใส่ซีอิ้วโรยน้ำตาลกินอย่างเอร็ดอร่อย 
เด็กน้อยเคยกินของแบบนี้หรือเปล่าหนอ แม่ก็จำไม่ได้ ไม่อยากจะจำให้ปวดใจ
สะท้อนในอกลึก ๆ ขนมเส้นผัดซีอิ้วห่อใหญ่ขนาดนี้ไม่เคยเห็น แต่ถึงอย่างไรมันก็ไม่ใช่ของราคาแพงนักหนา
กระนั้นนางก็ไม่มีปัญญาซื้อให้ลูกกิน ป้าฟูหน่ายจะคิดโทษชะตา...หันมองผัวก็กำลังยิ้มสดชื่นดูลูก ๆ หยอกเย้าเล่นหัว 
นางเผลอยิ้มออกมาบ้าง อะไรจะดีกว่าได้ดูลูกผัวมีความสุข...ไม่มีอีกแล้ว

"ละอ่อน...ขนมเส้นผัดลำก่อ" ป้ามลร้องทักบ่ายแก่ ๆ วันหนึ่ง
(เด็ก ๆ ขนมจีนผัดอร่อยมั้ย) 
เด็ก ๆ วิ่งกรูเข้าหาแขก ต่างรับคำหน้าระรื่น ดวงตาไร้เดียงสาตื่นเต้นมีความหวัง
"เอาะ น้าเอามาหื้อแหม ของเต๊าอี้ ไค่กิ๋นเมื่อใดก็บอกเน้อ ตี้บ้านน้าย๊ะกิ๋นจั๊ดหมั่น"
(อะ น้าเอามาให้อีก ของกินแค่นี้ อยากกินเมื่อไหร่ก็บอกได้นะ ที่บ้านน้าทำกินบ่อย ๆ)
"แต้อี้! บ้านน้ามลย๊ะของกิ๋นอย่างอี้ หมั่นแต้กา..." เด็กชายคนหนึ่งตาลุกวาวสุดจะทึ่ง
(จริงเหรอ! บ้านน้าทำของกินแบบนี้ บ่อย ๆ จริงอะ)
"น้าจะจุ๊ย๊ะหยัง ขนมเส้นมันบ่าไจ้ของแปงลอ...ละอ่อนเกยกิ๋นก๋วยเตี๊ยวใส่ลูกจิ้นก่อ" 
(น้าจะโกหกทำไม ขนมจีนมันไม่แพงเสียหน่อย...เด็ก ๆ เคยกินก๋วยเตี๊ยวลูกชิ้นไหม)
คำตอบไม่ใช่เรื่องเกินคาด ป้ามลยิ้มเริงร่า พลางสัญญิงสัญญาจะซื้อมาให้ลองชิม

"อี่แม่...น้ามลเปิ้นร๊วย รวย เนาะ เปิ้นไปเอาเงินมาจากไหน เปื่อนน้องตี้โฮงเฮียนว่าแกรวยที่สุดในบ้านแจ่ง จ่างแต้เจ้า" 
(แม่ น้ามลรวย ๆ เนอะ แกไปเอาเงินมาจากไหน เพื่อนน้องที่โรงเรียนว่าแกรวยที่สุดในบ้านแจ่ง จริงหรือเปล่า)
"แต้ก๊ะ ป้อไปบ้านเปิ้นมาแล้ว บ้านสองจั้นหลังใหญ่บ่าเหล็กบ่าเล่น ทีวีตู้เย็นมีพร้อม..." 
(ใช่สิ พ่อไปบ้านเขามาแล้ว บ้านสองชั้นหลังใหญ่ใช่เล่น ๆ ทีวีตู้เย็นมีพร้อม)
พ่อเป็นผู้ตอบ นึกในใจถ้าเขาไม่จ้างไปตัดต้นไม้ก็คงไม่มีทางได้รับเชิญเข้าบ้านอย่างนั้นแน่นอน

"รวยจะอั้นเปิ้นมีนานักกะป้อ"
"บ่าฮู้หนา นักอยู่กา..."
"บ่าไจ้นานักลอ ป้ามลเลี้ยงสาว ปี้บ่าดีก็ไปใต้กับน้ามลเนี่ย"  น้องชายคนรองพูดแทรกขึ้นบ้าง
(ไม่ใช่มีนานักเสียหน่อย ป้ามลเลี้ยงสาว พี่เจ้าดีก็ไปใต้กับน้ามลนี่แหละ)
"ไปใต้? ไปย๊ะหยังอี่แม่"
ป้าฟูหันมองหน้าผัวซึ่งก็ทำไม่รู้ไม่ชี้ แกนิ่งคิดแล้วตอบ
"ไปย๊ะก๋านกา แม่ก็บ่าฮู้หนา..."
"อี่แม่นี่ก๊อ...เลี้ยงสาวไปใต้ ไปหาเงิน บ่าดีบอกข้าจะอี้ มันก๋านอะหยัง"
(แม่นี่ก็...เลี้ยงสาวไปใต้ ไปหาเงิน ไอ้ดีบอกผมอย่างนี้ มันงานอะไรล่ะ)
"บ่าน้อย! เป็นละอ่อนหยังมาอู้นัก! แม่จะตบปากสักเตื้อเลาะบ่าตัวนี้" ป้าฟูเงื้อง่าทำท่าทางขึงขัง เด็กชายวิ่งจู๊ดหลบมือหายไปทางหลังบ้าน
(ไอ้น้อย! เป็นเด็กพูดมาก! แม่จะตบปากสักทีเถอะ)

"ป้อ...สูบอกข้ามา อี่มลมาดีกับเฮา มันจะจวนจันเพ็ญไปใต้ใจ้ก่อ..." ป้าฟูตัดสินใจถามลุงเป็งในวันปลอดลูก
(พ่อ...เธอบอกฉันมา นังมลมันดีกับเรา มันจะชวนจันเพ็ญไปใต้ใช่มั้ย)
"ก็...มันว่าถ้าอี่ปี้ไป เฮาไค่เบิกเงินแป๋งบ้านใหม่ก็ได้ แม่เลี้ยงมันใจ๋ใหญ่ยอมหื้อเบิกเป็นหมื่นๆ"
(เห็นมันบอกถ้าลูกไป(อี้ปี้ ใช้เรียกลูกสาวคนโต) เราอยากเบิกเงินสร้างบ้านใหม่ก็ได้ แม่เลี้ยงของมลใจใหญ่ยอมให้เบิกเป็นหมื่น ๆ)
"อี่มลเป็นแม่เล้าอย่างเขาว่าแต้ก่อ"
(นังมลเป็นแม่เล้าอย่างเขาพูดจริงไหม)
"ข้าบ่าได้ถามมันนา แต่จาวบ้านก็ว่าจะอั้นล่ะ"
(ฉันไม่ได้ถามมันนะ แต่ชาวบ้านเขาก็ว่าอย่างนั้นล่ะ)

"ข้าถามแต้ ๆ นา...สูจะฮื้อลูกไปใต้ก่อ"
"ก็...บ่าฮู้เห้ย อี่ปี้มันยังน้อยอยู่ ข้าบ่าได้กึ๊ดอะหยังสักอย่าง"
(ก็ยังไม่รู้หรอก ลูกยังเล็กอยู่เลย ฉันไม่ได้คิดอะไรสักอย่าง)
"สูบ่าต้องกึ๊ดอะหยังหื้อเจ็บหัว ข้าบ่ายอมหื้อลูกไปขายHee! จำไว้เน้อ!"
(เธอไม่ต้องคิดอะไรให้ปวดหัว ฉันไม่ยอมให้ลูกไปขายตัว จำไว้ให้ดี!)

ลุงเป็งนิ่งเงียบไม่ตอบโต้ ไม่ปฏิเสธ ไม่รับปากรับคำใด ๆ ทั้งสิ้น...ดวงตาครุ่นคิดเครียดขรึม
ป้าฟูมองหน้าผัวกลั้นใจถามอีกรอบ
"สู...จะหื้อลูกไปใต้ก่อ"
"ข้าเอ็นดูลูก ฮักลูกบ่าน้อยกว่าสูหนาฟูเหย... ถ้าเฮาบ่าลูกนักเป็นสี่เป็นห้า ข้าจะบ่าคิดหยังเลยอย่างสูว่านั่นนาะ เฮ้อ..."
(ฉันสงสารลูก รักลูกไม่น้อยกว่าเธอนะฟู ถ้าเราไม่มีลูกเยอะขนาดนี้ ฉันจะไม่คิดอะไรเลยอย่างที่เธอบอกนั่นแหละ...)
ป้าฟูเป็นฝ่ายนิ่งเงียบ มองหน้าหมองเศร้าของผัว
เขาพยายามทำงานหนัก ไม่ว่าจะงานอะไรก็สู้ไม่ถอยเพื่อปากท้องของลูกเมีย เขาพยายามมาก มากเสียจนจะตำหนิก็ดูไม่ยุติธรรมกับผัว
"ป้อ...ข้าว่า...สูลองไปอู้กับน้าแปงดีก่อหา...เผื่อ...เฮาจะฮู้ว่าอะหยังมันเป๋นหยัง ผ่อเลาะน้าแปงเปิ้นว่าจะได"
(พ่อ ฉันว่า เธอลองไปคุยกับน้าแปงดีไหม เผื่อเราจะรู้อะไรเป็นอะไร ลองดูว่าน้าแปงจะว่าอย่างไร)

คำตอบคือ...
น้าแปงน้าสาวคนเดียว ที่เปรียบดั่งแม่ลั่นวาจาใบหน้าขทึง 
"บ่าเป็ง บ่าฮ้าปันต๋าย ถ้าเมิงมาอู้เรื่องขายลูกกิ๋นแหมกำ เมิงบ่าต้องมาย่ำบ้านกูแหมซ้ำ ตายก็บ่าต้องมาเผาผี"
(ไอ้เป็ง ไอ้ฮ้าเหว ถ้าเมิงมาพูดเรื่องขายลูกกินอีกครั้ง เมิงไม่ต้องมาเหยียบบ้านกูอีกเลย ตายก็ไม่ต้องมาเผาผี)


"จันเพ็ญมันใหญ่ขึ้นกู้วัน วันจ๊วยเมิงย๊ะเหวียกย๊ะก๋านได้สะปั๊ดสะเป๊ด เมิงก็สบายขึ้นอยู่แล้ว อย่าเอาความตุ๊กยากมาอ้างกับกู
วันตี้เซี้ยงป้อแม่เมิง ถ้ากูกึ๊ดหาตุ๊กหายาก กูก็ขายเมิงหื้อเจ๊กไปแล้ว เป๋นต๋ายจะไดป่านนี้จะฮู้กา..."
(มันโตขึ้นทุกวัน มันช่วยเมิงทำงานได้ตั้งหลายอย่าง เมิงก็สบายขึ้นอยู่แล้ว อย่าเอาควาทุกข์ยากมาอ้างกับกู
วันที่พ่อแม่เมิงจากไป ถ้ากูคิดเรื่องทุกข์ยาก กูก็ขายเมิงให้เจ๊กไปแล้ว ป่านนี้จะรู้ไหมเมิงเป็นหรือตาย)

อุ้ยแปงลั่นวาจาเด็ดขาด...ถ่มน้ำหมากปรี๊ด ๆ ให้รู้ว่าหมายตามนั้นจริงทุกคำ

ลุงเป็งแหยงน้าสาวไม่ใช่น้อย แกปฏิเสธอ้อม ๆ กับนายหน้า ยังหวังว่าจะได้งานจากเขา
คิดง่าย ๆ ระหว่างจันเพ็ญเรียนจบประถม แกก็ยังได้งานได้เงินจากป้ามล ต่อลมหายใจลูกเมียได้อีกตั้งนาน
ถึงคราวนั้น...ค่อยว่ากันใหม่...

++++++++++++++++++++++++++++
อิฉันจะเล่าเรื่องในครอบครัวลุงเป็งกับป้าฟูเป็นเคสสุดท้าย
เนื่องจากเหตุการณ์จะอธิบายอะไรหลาย ๆ อย่างด้วยตัวมันเอง...


และเรื่องที่เล่าไม่ใช่นิยายหรอกค่ะ 
ผู้อ่านอ่านไปเรื่อย ๆ ก็จะรู้เองว่ามันไม่ใช่นิยายอะไรเลย


อ่อ...คนจนไม่ใช่คนโง่ ไม่ได้เรียนสูง ๆ ใช่จะไร้ปัญญา...
อย่าดูถูกคนบ้านนอกคอกนานะเธอจ๋า...

ราตรีสวัสดิ์ บ่าย ๆ พบกันใหม่ค่ะ...
(พรุ่งนี้น่าจะสรุปทั้งหมดได้แล้วนะคะ...)
comment337:คุณมิ้วสู้ๆ
comment338:สงคราม...

จวบพี่จันเพ็ญใกล้จบประถม ลุงเป็งป้าฟูก็ยังไม่ยอมรับเงินจากป้ามลสักบาท
สองผัวเมียบ่ายเบี่ยง "บ่ากล้าเอามาไจ้ มันแหมเมินกว่าอี่จันเพ็ญจะเฮียนจบ"
"เอาไปก่อนเต๊อะอ้าย เอาซื้อเตี่ยวใหม่เสื้อใหม่ฮื้อละอ่อนก็ได้"
ป้าฟูมองลูกตักดินเล่นที่ลานบ้าน พูดเบา ๆ "จะเอาเสื้อใหม่ผ้าใหม่ใส่ไปไหน วันตึงวันก็เล่นขี้ดินขี้ทรายอยู่จะอี้
ได้ของใหม่ ๆ มาเสียดาย บ่ากล้าหื้อใส่เลาะ"
"ก็..." ป้ามลนิ่งคิด ไม่เคยเจอคำตอบแบบนี้ การเจรจาคล่องแคล่วอันเป็นพรสวรรค์สะดุดกึก
"ก็...เอาไว้ใส่ไปงานปอยหลวง งานปี๋ใหม่ก็ได้ แหมสองเดือนบ่าดาย"
"ยินดีจ๊าดนักเน้อมล แต่อ้ายว่าเอาไว้ก่อนเต๊อะ อ้ายบ่าเกยหยุบบ่าเกยก๋ำสตางค์นัก ๆ ใจ๋บ่าดีเห้ย"
"โอ้ย...อ้ายเหย สตางค์เต๊าอี้บ่านักเลาะ ผ่อเต๊อะอี่น้องจันเพ็ญไปกับข้า อ้ายจะได้หยุบเงินเป็นแสนปู้นเนาะ"
ลุงเป็งหันมองหน้าเฉยเมยของเมีย แล้วส่งยิ้มให้ป้ามลโดยไม่พูดอะไร 

นายหน้าหรือจะยอมแพ้ ผลประโยชน์เห็นอยู่ตรงหน้า มันก็ต้องพยายามคว้าเอาให้ได้สิ!
ป้ามลพยายามเทียวไล้เทียวขื่อ ซื้อของกินมาต้อนมาสู่อีกหลายครั้งหลายหน
ลุงเป็งป้าฟูก็ยิ้มรับทุกครั้ง ครั้นถามรุกทีไรก็บ่ายเบี้ยง
ยัดเยียดเงินใส่ตีนใส่มือ อีนังเมียก็ยิ้มหวานโชว์ฟันดำ
"บ่าเป็นหยังเจ้า...เอ็นดูอี่น้องมันเนาะ ถ้ามันใหญ่กว่านี้ตึงบ่าว่าหยัง"

ผ่านไปหลายครั้งหลายหน ป้ามลชักตะหงิด ๆ
"บ่าวอกอี่วอกสองตัวนี่ จะจุ๊กิ๋นของฟรีกูเหียละกา ฝันไปเต๊อะ ฮู้จักกูน้อยไปเหียแล้ว"

ป้ามลเริ่มเอะใจหนักขึ้น เมื่อจันเพ็ญใกล้จบการศึกษา งานของแกก็ไม่คืบหน้า
ปฏิบัติการณ์จิตวิทยาที่แม่เลี้ยงใต้สอนไว้ ถูกนำมาใช้ทันที

"เป็นหยังอี่ปี้ นั่งหน้าม่อยย๊ะหยัง"  ป้าฟูทักลูกสาวที่นั่งเหม่อลอยมองลานดินหน้าบ้าน
"แม่...อี่ผิวบ้านติดเฮาหล่ายตะวันตกมันจะไปใต้กับน้ามล..."
"อือ แล้วจะได"
"มันว่ามันไปหรือป้อแม่ได้สบาย อี่แมวบ้านตางเหนือก็ไป อี่ผินแหมคน"
"อือ มันไปก็จ่างมันหยัง ก๊ะว่าอาลัยหาเปื่อน"
"ก็อาลัยหาอยู่...อี่แม่ น้องไค่ไปใต้อย่างเขา"
"อี่จันเพ็ญ! เมิงฮู้ก่อเปิ้นไปใต้ ไปย๊ะหยัง" ป้าฟูเสียงเข้ม หน้าแข็งทันตา
"ไปหาเงินเจ้า"
"หาจะได?" ป้าฟูเสียงเข้มจ้องหน้าลูกสาว
"บ่าฮู้ เขาว่าฮื้อไปถามกับน้ามลเดียวก็ฮู้"
ป้าฟูตวาดใส่ลูกสาว "กูห้ามเมิงไปถามอี่มล"
"เป็นหยังถามบ่าได้เจ้า"
"ปอบ่าต้องมาถามอะหยังสักอย่าง...กูห้ามบ่าหื้อถามอี่มล ห้ามเมิงอู้เรื่องไปใต้"
ไม่ใช่ป้าฟูไม่อยากอธิบายแต่แกไม่รู้จะพูดอย่างไรให้ลูกเข้าใจ
เรื่องบัดสีปากพรรค์นั้น แล้วลูกเพิ่งจะอายุสิบสามจะให้พูดอย่างไร ป้าฟูนึกไม่ออกจริง ๆ

ทว่าตลอดเวลาที่จันเพ็ญคุยเล่นกับเพื่อน ๆ เธอจะถูกถามย้ำทุกครั้งจากแมว ผิว และผิน
"บ่าไค่หื้อป้อแม่อยู่ดีกิ๋นลำอย่างเปิ้นกา"
"ป้ามลว่าถ้าไปใต้ปี๋สองปี๋ก็ซื้อนาฮื้ออี่ป้อได้แล้ว ฮาก็เลยไป เมิงบ่าอยากหื้อป้อมีนาอย่างเขากา"
"ถ้าผ่อเต๊อะฮาไปย๊ะก๋านได้สตางค์เมื่อใด ฮาจะซื้อสมุดงาม ๆ กล่องดินสอลายการ์ตูนฮื้อน้องฮา 
เหมือนตี้ปี้นีซื้อหื้อบ่าหนุ่ย เมิงบ่าอยากซื้อหื้อน้องพ่องกา"

"เมิงบ่าต้องกั๋วอี่จันเพ็ญ เปิ้นไปกันถึด ๆ บ่าหันเป็นหยัง"
"เมิงไปบอกป้อแม่ก่ะ ไค่อยากหื้อป้อแม่กับน้องสบาย เมิงไค่อยากไปเหมือนฮาเขา"
"จันเพ็ญเหย...เฮามันคนตุ๊กเฮียนจบป.6แล้ว ตี่นาก็บ่ามีอย่างเปิ้น ฮับจ้างได้กิ๋นไปวัน ๆ เมื่อใดป้อแม่จะสบาย"
"เฮาเป็นลูก ฮู้คุณป้อแม่เป็นบุญหนักบุญใหญ่ที่สุด เมิงจะกั๋วอะหยัง"
"อี่ป้อฮาว่า ใหญ่เป็นสาวจะไดก็ต้องเอาผัว จะอั้นก็หาผัวรวย ๆ เฮาจะได้สบาย"

สารพัดคำมากมายที่โน้มน้าวเกลี้ยกล่อมจากเพื่อนวัยเดียวกัน ซึ่งมีผลกับเด็กหญิงอย่างจันเพ็ญ
แต่นั่นก็ยังไม่เท่า เมื่อเธอไปเล่นกับผิวที่อยู่ข้างบ้านฝั่งตะวันตก ก็เจอพ่อแม่ผิวพูดแทบจะเหมือนลูกทุกคำ
ไปทางทิศเหนือก็บ้านผิน ทิศใต้บ้านของแมวก็พูด ๆๆ เสียจนเธอต้องกลับมาร้องไห้ น้อยใจที่พ่อแม่หัวคิดล้าหลังกว่าชาวบ้าน!

หันไปปรึกษาพี่สุดาที่อายุมากกว่าสี่ปีแกเป็นลูกสาวอุ้ยแปงก็ไม่มีคำตอบดี ๆ ซ้ำยังไล่ให้ทำในสิ่งที่เป็นไปไม่ได้
"เมิงไค่ไปก็ไปอู้กับอุ้ยต๊อ...อู้กับปี้ก็เต๊าอั้น แกก็บ่าหื้อปี้ไปเหมือนกั๋น"
"ปี้สุดาไค่อยากไปก่อ..."
"ตอนอายุเต๊าสู ปี้ก็อยากหนา ตอนนี้บ่าอยากล่ะ"
"หยังมาบ่าอยากไป"
"ก็...คนในกาดอำเภอเปิ้นว่าสาวไปใต้เป็นแม่ญิงบ่าดี"
"มันบ่าดีแต้กา"
"ก็..." สุดาอ้ำอึ้ง ไม่รู้จะอธิบายอย่างไรให้น้องเข้าใจ  
ในเมื่อคนที่ไปแต่ละคนกลับมาก็รวย ๆ ทั้งนั้น
"เปิ้นว่าเป็นแม่ญิงหาเงิน มันบ่าดี" 
ที่จริงสุดาก็ไม่รู้ควรอธิบายอย่างไร ในเมื่อไปขายตัวก็เหมือนเอาผัวอย่างที่น้ามลเคยพูด
ทว่าหน้าตาท่าทางเยาะหยันของคนในกาดอำเภอเมื่อพูดถึงเรื่องนี้ 
และสุดาก็โตพอที่จะรู้ว่า การมีผัวคนเดียวอย่างที่แม่อยู่กับพอ กับการมีผัวชั่วคืนมันต่างกันมาก
เสียแต่อธิบายไม่เป็น เข้าใจว่าน้องก็คงเหมือนเธอตอนนั้นที่ยังเด็กไม่รู้เรื่องรู้ราว คิดแค่ว่าพูดไปก็ไม่เข้าใจ

มันคือสงครามจิตวิทยา...
นายหน้าจะปล่อยข่าว ตีล้อมเหยื่อ ทั้งกดดันทุกทางแต่ไม่ก้าวร้าวไม่ทำตัวเป็นศัตรูเพื่อ...ความไว้วางใจ
พวกเขาใช้กลยุทธิ์โฆษณาชวนเชื่อ ค่อย ๆ ล้างสมองเหยื่อที่ละน้อย

ครอบครัวลุงเป็งป้าฟูเกือบเอาตัวไม่รอด เพราะอี่ปี้จันเพ็ยยืนยันกระต่ายขาเดียว
"น้องจะไปใต้ อี่ป้ออี่แม่ทนทุกข์ได้ก็บ่าเป็นหยัง แต่น้องจะบ่ายอมฮื้อน้อง ๆ ต้องนอนหิวแหมแล้ว"
"เมิงหยังมาเหลือกำจะอี้อี้จันเพ็ญ  จะไปเป็นกาหลี่ขายhee เมิงว่ามันดีก่า"
"ถ้ามันบ่าดี เปิ้นหยังไปกั๋นปอจะหมดบ้าน แม่ฮู้ก่อ จาวบ้านเปิ้นว่าเฮาง่าวใบ้ง่าวง่าว ตุ๊กปอจะตาย
ยังจะมากั๋วนั่นกั๋วนี่ เปิงอะก๊ะตี้เฮาดักดานอยู่จะอี้ บ้านบ่าเป็นบ้าน กินบ่าเกยอิ่ม นอนบ่าเกยอุ่น!"
"อี่จันเพ็ญ! อี่ลูกบ่าฮักดี เมิงจะไปตายที่ไหนก็ไป ไปแล้วบ่าต้องมาย่ำบ้านกูแหม" 
ป้าฟูสุดทน ตะโกนไล่ลูกเสียงดัง ได้ยินไปสามบ้านแปดบ้าน

ข่าวคราวการทะเลาะกันครั้งนี้มีหรือป้ามลจะไม่รู้ เพราะสายแกเยอะ ลูกเล้าแกแยะนั่นเอง
สมฉายาป้ามลตาผีจมูกมดใครทำอะไรอยู่ที่ไหนแกรู้หมดจริง ๆ

การทะเลาะกันรุนแรงระหว่างแม่กับลูกมีไม่ค่อยบ่อย...
เหตุการณ์นี้เสียงดังได้ยินกันหลายคน และอุ้ยแปงก็ได้ยินชัด
แม่เฒ่าเคี้ยวหมากหยับ ๆ นั่งคิดใคร่ครวญหลายสิ่งอย่าง 
ประเมินได้ว่าท่าจะต้านลำบาก จึงต้องขอความช่วยเหลือจากแนวร่วมก้อนเล็กจ้อยที่มีอยู่
หวังลึก ๆ มันจะมีพลังมากพอ...


+++++++++++++++++++++++++++++++++

ขอโทษด้วยนะคะ มันดึกมากทำซับไม่ไหว
หากอ่านไม่เข้าใจ อดทนรอสักนิดนะจ๊ะ 
พรุ่งนี้เสร็จธุระการงานเรียบร้อยแล้ว จะรีบทำให้สมบูรณ์ค่ะ

ปล.หรือใครแม่นภาษาเหนือ จะทำซับก็ได้ค่ะ รบกวนด้วยนะคะ
comment338-1:ไม่ค่อยเข้าใจเข้าใจประมาณ 40 เปอเซน แต่มันส์มากชอบ ป้าฟู ป้าแก คิดดีสวนกระแสคนอื่นมากๆ
นับถือน้ำใจแกจะจนจะอดยังไงก็ไม่ยอมให้ลุกไปขายตัว
comment338-2:กลยุทธ์ป้ามลสุดยอด
ไม่คิดว่าจะทำเป็นขบวนการขนาดนี้
comment338-3:อีเจ๊มล นังงูพิษ

อินหนักมากกกกกกกก
comment338-4:ผมอ่านทู้นี้พร้อมกับเรื่องเด็กท้องมาโรงเรียน แล้วเห็นอย่างนึงที่เหมือนกันเลย คือ การสอนเรื่องเพศศึกษาของเราไม่ได้พัฒนาขึ้นมาเลย

จากเนื้อเรื่องคุณมิ้ว เข้าใจได้ว่าพ่อแม่หรือพี่สาวคงอธิบายให้น้องเข้าใจยาก (เรื่องตั้ง 20 กว่าปีแล้ว) แต่คงน่าเสียใจมากถ้าสุดท้ายน้องมีความกตัญญูแต่พลาด เพราะ ไม่รู้ว่าความหมายของการขายตัวคืออะไร

ปล. ผมจำน้องจันเพ็ญคนนี้ได้จากทู้เก่าคุณมิ้วซักอันนึง แต่จำบทสรุปไม่ได้ รออ่านต่อนะครับ
comment339:สงคราม...

จวบพี่จันเพ็ญใกล้จบประถม ลุงเป็งป้าฟูก็ยังไม่ยอมรับเงินจากป้ามลสักบาท
สองผัวเมียบ่ายเบี่ยง "บ่ากล้าเอามาไจ้ มันแหมเมินกว่าอี่จันเพ็ญจะเฮียนจบ"
"เอาไปก่อนเต๊อะอ้าย เอาซื้อเตี่ยวใหม่เสื้อใหม่ฮื้อละอ่อนก็ได้"
เอาไปก่อนเถอะพี่ เอาซื้อเสื้อผ้าให้เด็กๆก็ได้
ป้าฟูมองลูกตักดินเล่นที่ลานบ้าน พูดเบา ๆ "จะเอาเสื้อใหม่ผ้าใหม่ใส่ไปไหน วันตึงวันก็เล่นขี้ดินขี้ทรายอยู่จะอี้
ได้ของใหม่ ๆ มาเสียดาย บ่ากล้าหื้อใส่เลาะ"
จะเอาใส่ไปไหน ทุกวันก็เล่นแต่ดินแต่ทราย ได้ของใหม่มาก็เสียดายของ ไม่กล้าให้ใส่หรอก
"ก็..." ป้ามลนิ่งคิด ไม่เคยเจอคำตอบแบบนี้ การเจรจาคล่องแคล่วอันเป็นพรสวรรค์สะดุดกึก
"ก็...เอาไว้ใส่ไปงานปอยหลวง งานปี๋ใหม่ก็ได้ แหมสองเดือนบ่าดาย"
ก็เอาไว้ใส่งานปอยหลวง งานสงกรานต์ก็ได้ อีกสองเดือนเอง
[Spoil] คลิกเพื่อดูข้อความที่ซ่อนไว้เข้าใจว่าเป็นสงกรานต์ ปีใหม่สากล ทางเหนือไม่อะไรเท่าไร
"ยินดีจ๊าดนักเน้อมล แต่อ้ายว่าเอาไว้ก่อนเต๊อะ อ้ายบ่าเกยหยุบบ่าเกยก๋ำสตางค์นัก ๆ ใจ๋บ่าดีเห้ย"
ขอบคุณมากๆเลยมล แต่พี่ว่าเอาไว้ก่อนเถอะ พี่ไม่เคยถือเงินเยอะๆ แบบนี้ ไม่ค่อยสบายใจ
"โอ้ย...อ้ายเหย สตางค์เต๊าอี้บ่านักเลาะ ผ่อเต๊อะอี่น้องจันเพ็ญไปกับข้า อ้ายจะได้หยุบเงินเป็นแสนปู้นเนาะ"
โธ่ พี่ เงินแค่นี้ไม่เยอะเลย คอยดูนะ น้องจันเพ็ญไปกับชั้นเมื่อไร พี่จะได้ถือเงินเป็นแสนเชียวล่ะ
ลุงเป็งหันมองหน้าเฉยเมยของเมีย แล้วส่งยิ้มให้ป้ามลโดยไม่พูดอะไร 

นายหน้าหรือจะยอมแพ้ ผลประโยชน์เห็นอยู่ตรงหน้า มันก็ต้องพยายามคว้าเอาให้ได้สิ!
ป้ามลพยายามเทียวไล้เทียวขื่อ ซื้อของกินมาต้อนมาสู่อีกหลายครั้งหลายหน
ลุงเป็งป้าฟูก็ยิ้มรับทุกครั้ง ครั้นถามรุกทีไรก็บ่ายเบี้ยง
ยัดเยียดเงินใส่ตีนใส่มือ อีนังเมียก็ยิ้มหวานโชว์ฟันดำ
"บ่าเป็นหยังเจ้า...เอ็นดูอี่น้องมันเนาะ ถ้ามันใหญ่กว่านี้ตึงบ่าว่าหยัง"
ไม่เป็นไรค่ะ สงสารลูก เอาไว้โตกว่านี้ก่อน

ผ่านไปหลายครั้งหลายหน ป้ามลชักตะหงิด ๆ
"บ่าวอกอี่วอกสองตัวนี่ จะจุ๊กิ๋นของฟรีกูเหียละกา ฝันไปเต๊อะ ฮู้จักกูน้อยไปเหียแล้ว"
ไอ้อีสองตัวนี้ จะมาหลอกกินของฟรีชั้นซะละมั้ง ฝันไปเถอะ รู้จักชั้นน้อยไปซะแล้ว
[Spoil] คลิกเพื่อดูข้อความที่ซ่อนไว้เมิงน่ากะวอก อิจ๊าดหมา [Spoil] คลิกเพื่อดูข้อความที่ซ่อนไว้บ่ะแปลเน้อ ลมขึ้น

ป้ามลเริ่มเอะใจหนักขึ้น เมื่อจันเพ็ญใกล้จบการศึกษา งานของแกก็ไม่คืบหน้า
ปฏิบัติการณ์จิตวิทยาที่แม่เลี้ยงใต้สอนไว้ ถูกนำมาใช้ทันที

"เป็นหยังอี่ปี้ นั่งหน้าม่อยย๊ะหยัง"  
เป็นอะไรลูก มานั่งเศร้าทำไม
ป้าฟูทักลูกสาวที่นั่งเหม่อลอยมองลานดินหน้าบ้าน
"แม่...อี่ผิวบ้านติดเฮาหล่ายตะวันตกมันจะไปใต้กับน้ามล..."
แม่ ผิวบ้านติดกันฝั่งตะวันตก เค้าจะไปกับน้ามล
"อือ แล้วจะได"
อืม แล้วยังไง
"มันว่ามันไปหรือป้อแม่ได้สบาย อี่แมวบ้านตางเหนือก็ไป อี่ผินแหมคน"
เค้าว่าไปแล้วพ่อแม่จะได้สบาย แมวบ้านเหนือก็ไปนะแม่ ผินก็ไป
"อือ มันไปก็จ่างมันหยัง ก๊ะว่าอาลัยหาเปื่อน"
อืม เค้าจะไปก็ช่างเค้า คิดถึงเพื่อนหรือ
"ก็อาลัยหาอยู่...อี่แม่ น้องไค่ไปใต้อย่างเขา"
ก็คิดถึง แม่จ๋า หนูอยากไปใต้เหมือนเค้าบ้าง
"อี่จันเพ็ญ! เมิงฮู้ก่อเปิ้นไปใต้ ไปย๊ะหยัง"
อี่จันเพ็ญ!!! เมิงรู้มั้ยเค้าไปใต้ เค้าไปทำไม ป้าฟูเสียงเข้ม หน้าแข็งทันตา
"ไปหาเงินเจ้า"
ไปหาเงินค่ะ
"หาจะได?"
หายังไง ป้าฟูเสียงเข้มจ้องหน้าลูกสาว
"บ่าฮู้ เขาว่าฮื้อไปถามกับน้ามลเดียวก็ฮู้"
ไม่รู้ เค้าว่าไปถามน้ามลเดี๋ยวก็รู้
ป้าฟูตวาดใส่ลูกสาว "กูห้ามเมิงไปถามอี่มล"
กูห้ามเมิงไปถามอี่มล
"เป็นหยังถามบ่าได้เจ้า"
ทำไมถามไม่ได้ล่ะคะ
"ปอบ่าต้องมาถามอะหยังสักอย่าง...กูห้ามบ่าหื้อถามอี่มล ห้ามเมิงอู้เรื่องไปใต้"
พอ ไม่ต้องถามอะไรทั้งนั้น กูห้ามถามอี่มล ห้ามพูดเรื่องไปใต้เด็ดขาด
ไม่ใช่ป้าฟูไม่อยากอธิบายแต่แกไม่รู้จะพูดอย่างไรให้ลูกเข้าใจ
เรื่องบัดสีปากพรรค์นั้น แล้วลูกเพิ่งจะอายุสิบสามจะให้พูดอย่างไร ป้าฟูนึกไม่ออกจริง ๆ

ทว่าตลอดเวลาที่จันเพ็ญคุยเล่นกับเพื่อน ๆ เธอจะถูกถามย้ำทุกครั้งจากแมว ผิว และผิน
"บ่าไค่หื้อป้อแม่อยู่ดีกิ๋นลำอย่างเปิ้นกา"
ไม่อยากให้พ่อแม่อยู่สบายเหมือนคนอื่นหรอ
"ป้ามลว่าถ้าไปใต้ปี๋สองปี๋ก็ซื้อนาฮื้ออี่ป้อได้แล้ว ฮาก็เลยไป เมิงบ่าอยากหื้อป้อมีนาอย่างเขากา"
ป้ามลบอกไปใต้ปีสองปีก็ซื้อนาให้พ่อให้แม่ได้แล้ว ชั้นก็เลยไป เธอไม่อยากให้พ่อแม่มีที่นาเหมือนคนอื่นหรือ
"ถ้าผ่อเต๊อะฮาไปย๊ะก๋านได้สตางค์เมื่อใด ฮาจะซื้อสมุดงาม ๆ กล่องดินสอลายการ์ตูนฮื้อน้องฮา 
เหมือนตี้ปี้นีซื้อหื้อบ่าหนุ่ย เมิงบ่าอยากซื้อหื้อน้องพ่องกา"
คอยดูนะ ชั้นไปทำงานได้เงินมาเมื่อไร ชั้นจะซื้อสมุดสวยๆ กล่องดินสอลายการ์ตูนให้น้องชั้น เหมือนที่พี่นีซื้อให้หนุ่ย เธอไม่อยากซื้อให้น้องบ้างหรอ

"เมิงบ่าต้องกั๋วอี่จันเพ็ญ เปิ้นไปกันถึด ๆ บ่าหันเป็นหยัง"
ไม่ต้องกลัวไปจันเพ็ญ เค้าไปกันทั้งนั้น ไม่เห็นมีอะไร
"เมิงไปบอกป้อแม่ก่ะ ไค่อยากหื้อป้อแม่กับน้องสบาย เมิงไค่อยากไปเหมือนฮาเขา"
ไปบอกพ่อกับแม่สิ อยากให้พ่อกัยแม่กับน้องสบาย เธออยากไปเหมือนพวกเรา
"จันเพ็ญเหย...เฮามันคนตุ๊กเฮียนจบป.6แล้ว ตี่นาก็บ่ามีอย่างเปิ้น ฮับจ้างได้กิ๋นไปวัน ๆ เมื่อใดป้อแม่จะสบาย"
จันเพ็ญ เรามันคนจน เรียนจบปอหก ที่นาก็ไม่มีอย่างเค้า รับจ้างกินไปวันๆ เมื่อไรพ่อแม่จะสบาย
"เฮาเป็นลูก ฮู้คุณป้อแม่เป็นบุญหนักบุญใหญ่ที่สุด เมิงจะกั๋วอะหยัง"
เราเป็นลูก บุญคุณพ่อแม่ถือว่าสูงสุด เธอจะกลัวอะไร
"อี่ป้อฮาว่า ใหญ่เป็นสาวจะไดก็ต้องเอาผัว จะอั้นก็หาผัวรวย ๆ เฮาจะได้สบาย"
พ่อบอกว่า โตมายังไงก็ต้องมีผัว หาผัวรวยๆ เราจะได้สบาย

สารพัดคำมากมายที่โน้มน้าวเกลี้ยกล่อมจากเพื่อนวัยเดียวกัน ซึ่งมีผลกับเด็กหญิงอย่างจันเพ็ญ
แต่นั่นก็ยังไม่เท่า เมื่อเธอไปเล่นกับผิวที่อยู่ข้างบ้านฝั่งตะวันตก ก็เจอพ่อแม่ผิวพูดแทบจะเหมือนลูกทุกคำ
ไปทางทิศเหนือก็บ้านผิน ทิศใต้บ้านของแมวก็พูด ๆๆ เสียจนเธอต้องกลับมาร้องไห้ น้อยใจที่พ่อแม่หัวคิดล้าหลังกว่าชาวบ้าน!

หันไปปรึกษาพี่สุดาที่อายุมากกว่าสี่ปีแกเป็นลูกสาวอุ้ยแปงก็ไม่มีคำตอบดี ๆ ซ้ำยังไล่ให้ทำในสิ่งที่เป็นไปไม่ได้
"เมิงไค่ไปก็ไปอู้กับอุ้ยต๊อ...อู้กับปี้ก็เต๊าอั้น แกก็บ่าหื้อปี้ไปเหมือนกั๋น"
อยากไปก็ไปคุยกับยาย พูดกับพี่ไปก็เท่านั้น แกก็ไม่ให้พี่ไปเหมือนกัน
"ปี้สุดาไค่อยากไปก่อ..."
พี่สุดาอยากไปไหม
"ตอนอายุเต๊าสู ปี้ก็อยากหนา ตอนนี้บ่าอยากล่ะ"
ตอนอายุเท่าเรา พี่ก็อยาก ตอนนี้ไม่อยากแล้ว
"หยังมาบ่าอยากไป"
ทำไมไม่อยากไป
"ก็...คนในกาดอำเภอเปิ้นว่าสาวไปใต้เป็นแม่ญิงบ่าดี"
ก็... คนในตลาดเค้าว่าสาวไปใต้เป็นผู้หญิงไม่ดี
"มันบ่าดีแต้กา"
ไม่ดีจริงหรือ
"ก็..." สุดาอ้ำอึ้ง ไม่รู้จะอธิบายอย่างไรให้น้องเข้าใจ  
ในเมื่อคนที่ไปแต่ละคนกลับมาก็รวย ๆ ทั้งนั้น
"เปิ้นว่าเป็นแม่ญิงหาเงิน มันบ่าดี" 
เค้าว่าผู้หญิงขายตัว ไม่ดีหรอก
ที่จริงสุดาก็ไม่รู้ควรอธิบายอย่างไร ในเมื่อไปขายตัวก็เหมือนเอาผัวอย่างที่น้ามลเคยพูด
ทว่าหน้าตาท่าทางเยาะหยันของคนในกาดอำเภอเมื่อพูดถึงเรื่องนี้ 
และสุดาก็โตพอที่จะรู้ว่า การมีผัวคนเดียวอย่างที่แม่อยู่กับพอ กับการมีผัวชั่วคืนมันต่างกันมาก
เสียแต่อธิบายไม่เป็น เข้าใจว่าน้องก็คงเหมือนเธอตอนนั้นที่ยังเด็กไม่รู้เรื่องรู้ราว คิดแค่ว่าพูดไปก็ไม่เข้าใจ

มันคือสงครามจิตวิทยา...
นายหน้าจะปล่อยข่าว ตีล้อมเหยื่อ ทั้งกดดันทุกทางแต่ไม่ก้าวร้าวไม่ทำตัวเป็นศัตรูเพื่อ...ความไว้วางใจ
พวกเขาใช้กลยุทธิ์โฆษณาชวนเชื่อ ค่อย ๆ ล้างสมองเหยื่อที่ละน้อย

ครอบครัวลุงเป็งป้าฟูเกือบเอาตัวไม่รอด เพราะอี่ปี้จันเพ็ยยืนยันกระต่ายขาเดียว
"น้องจะไปใต้ อี่ป้ออี่แม่ทนทุกข์ได้ก็บ่าเป็นหยัง แต่น้องจะบ่ายอมฮื้อน้อง ๆ ต้องนอนหิวแหมแล้ว"
หนูจะไป พ่อแม่ทนได้ก็ไม่เป็นไร แต่หนูจะไม่ยอมให้น้องทนหิวอีกแล้ว
"เมิงหยังมาเหลือกำจะอี้อี้จันเพ็ญ  จะไปเป็นกาหลี่ขายhee เมิงว่ามันดีก่า"
ทำไมดื้อแบบนี้นะ จะไปเป็นกาหลี่ขายhee คิดว่าดีรึไง
"ถ้ามันบ่าดี เปิ้นหยังไปกั๋นปอจะหมดบ้าน แม่ฮู้ก่อ จาวบ้านเปิ้นว่าเฮาง่าวใบ้ง่าวง่าว ตุ๊กปอจะตาย
ยังจะมากั๋วนั่นกั๋วนี่ เปิงอะก๊ะตี้เฮาดักดานอยู่จะอี้ บ้านบ่าเป็นบ้าน กินบ่าเกยอิ่ม นอนบ่าเกยอุ่น!"
ถ้ามันไม่ดี ทำไมเค้าไปกันทั้งนั้น แม่รู้มั้ย ชาวบ้านเค้าว่าเราโง่เง่า จนจะตายอยู่แล้ว ยังจะมากลัวนั่นกลัวนี่ สมควรละ ที่จะดักดานอยู่แค่นี้ บ้านไม่เป็นบ้าน กินไม่เคยอิ่ม นอนไม่เคยอุ่น
"อี่จันเพ็ญ! อี่ลูกบ่าฮักดี เมิงจะไปตายที่ไหนก็ไป ไปแล้วบ่าต้องมาย่ำบ้านกูแหม" 
นังจันเพ็ญ นังลูกไม่รักดี จะไปตายที่ไหนก็ไป ไปแล้วไม่ต้องมาเหยียบบ้านกูอีก
ป้าฟูสุดทน ตะโกนไล่ลูกเสียงดัง ได้ยินไปสามบ้านแปดบ้าน

ข่าวคราวการทะเลาะกันครั้งนี้มีหรือป้ามลจะไม่รู้ เพราะสายแกเยอะ ลูกเล้าแกแยะนั่นเอง
สมฉายาป้ามลตาผีจมูกมดใครทำอะไรอยู่ที่ไหนแกรู้หมดจริง ๆ

การทะเลาะกันรุนแรงระหว่างแม่กับลูกมีไม่ค่อยบ่อย...
เหตุการณ์นี้เสียงดังได้ยินกันหลายคน และอุ้ยแปงก็ได้ยินชัด
แม่เฒ่าเคี้ยวหมากหยับ ๆ นั่งคิดใคร่ครวญหลายสิ่งอย่าง 
ประเมินได้ว่าท่าจะต้านลำบาก จึงต้องขอความช่วยเหลือจากแนวร่วมก้อนเล็กจ้อยที่มีอยู่
หวังลึก ๆ มันจะมีพลังมากพอ...


+++++++++++++++++++++++++++++++++

ขอโทษด้วยนะคะ มันดึกมากทำซับไม่ไหว
หากอ่านไม่เข้าใจ อดทนรอสักนิดนะจ๊ะ 
พรุ่งนี้เสร็จธุระการงานเรียบร้อยแล้ว จะรีบทำให้สมบูรณ์ค่ะ

ปล.หรือใครแม่นภาษาเหนือ จะทำซับก็ได้ค่ะ รบกวนด้วย

ช่วยแปลมาได้แค่นี้ ยังไม่ได้เช็คความถูกต้องค่ะ
comment339-1:ขอบคุณมากค่ะ...เบาแรงไปเยอะเลย...
comment339-2:ตามมาอ่าน
comment340:ว่าจะแปลซับให้ แต่ระบบมันอึดมาก พิมพ์ไปครึ่งละ  คุณไฟฝันแปะให้แล้ว 
ตามนั้นเลยจ้า
comment341:ชอบที่พี่มิ้วเขียนรอบนี้มาก มีความสาบเมียงตึ๊งๆ เพิ่มขึ้น​ 40 เปอร์เซ็นต์​ 55555​
comment342:รู้สึกโชคดีที่มีแม่เป็นคนเหนือ คนแถวบ้านก็มีคนเหนือหลายคนจึงได้ฟังภาษาคำเมืองตลอด จึงเข้าใจทุกประโยคที่คุณมิ้วเขียนถึงแม้จะเป็นคนสุพรรณเมืองเหน่อ 
เรื่องราวนี้แม้เป็สิ่งที่ไม่น่าจดจำแต่มันก็เป็นบันทึกหน้าหนึ่งที่ไม่ควรถูกลืมเลือน
ขอบคุณคุณมิ้วมากๆนะคะ
comment343:ขอบคุณคุณมิ้วมากนะคะ ที่ยอมเป็นหน่วยกล้าตาย มาถ่ายทอดเรื่องราวในอดีตเป็นวิทยาทานให้พวกเรา ตอนนี้กำลังรอลุ้นตอนจบของอีปี้จันเพ็ญอยู่ค่ะ แอบภาวนาว่าให้รอดพ้นปากเหยี่ยวปากกา เห้อออออ
comment343-1:ปัก
comment344:อ่านละเศร้าจัง ความเชื่อผิดๆที่ลูกต้องตอบแทนพ่อแม่ทุกๆอย่างนี่แย่จัง
comment345:เคยได้ยินเรื่องนี้ตอนเป็นเด็กมากๆ  เราแอบฟังพ่อแม่คุยกับญาติที่เค้าแต่งงานไปอยู่ทางเหนือ
ได้ยินคำว่าตกเขียว  และพอจะรู้ความหมายอยู่บ้าง
แต่ไม่รู้ว่ามันกินวงกว้างขนาดนี้
เราอ่านกะทู้นี้มา 2-3 แล้ว  รู้สึกหดหู่และสงสาร
ความยากจนมันน่ากลัวกว่าที่เราคิดไว้
comment346:ปักค่ะ
รออ่านต่อ
comment346-1:ปักต่อ
comment347:ว่าจะไม่พิมพ์ ไม่พิมพ์
แต่ก็อดใจไม่ได้

ตามอ่านมาตั้งแต่เมื่อวาน
น่าแปลกใจว่าเวลาต่างกันไม่กี่ปีผู้คนก็ลืมและไม่อยากพูดถึง

คนอายุ 30 กลาง ยังพอรับรู้ได้
แต่คนอายุ 20ปลายๆ กลับไม่รู้ว่าตกเขียวคืออะไร ทั้งที่ช่วงอายุ ห่างกันไม่เกิน  5-7 ปี
ประวัติศาสตร์คนไทย มักละเลย หลีกเลี่ยงที่จะเอ่ยถึง

จำได้ว่าตอนเด็กๆประมาณประถมก่อนขึ้นม.ต้น ยังได้เห็นโฆษณาทางทีวีเรื่องการบังคับค้าประเวณี ช่วงประมาณปี 34-35 มั้ง
ประมาณว่า ผู้ชายวัยกลางคนหัวล้านนิดหน่อยอ้วนลุงพุง มาซื้อบริการ ซึ่งเด็กหญิงมีอาการหวาดกลัว แอบอยู่มุมห้อง เป็นห้องเล็กๆแคบๆแต่ยาวลึกไปด้านใน
หนุ่มใหญ่ผิวปาก อย่างสบายอารมณ์ที่จะได้เด็กๆใหม่ๆ

ไม่รู้ว่าใช่โฆษณาตัวนี้ไหม
ตอนนั้น(ยังเป็นเด็ก) ก็ยังพอรู้ความว่าอะไรเป็นอะไร แต่ไม่ทราบว่าสถานการณ์รุนแรงขนาดไหน
เพราะเป็นคนภาคอื่นไม่ใช่ภาคเหนือ และไม่ได้อยู่กทม.

อ่านซับไทย ภาษาถิ่นพื้นเมืองแล้วได้อารมณ์มาก
เป็นเรื่องจริงที่หน้าเศร้า

เราทุกคน
ควรจะได้เรียนรู้ประวัติศาสตร์ว่าเกิดอะไรขึ้น
ภาคเหนือมีเหตุการณ์อย่างหนึ่ง
ภาคใต้ก็เหตุการณ์อย่างหนี่ง
เป็นสิ่งที่ควรเรียนรู้ เพื่อทำความเข้าใจอย่างมาก

และไม่ควรประณามหยามเหยียดกับตัวละครทุกตัวที่อยู่ในเหตุการณ์
เพราะบริบททางสังคม กับเงื่อนเวลา ต่างกัน
ศาสนา ประเพณี วัฒนธรรม ความคิด ความเชื่อต่างกัน
เหมือนอย่างเช่นประวัติศาสตร์เรื่องต่างๆ
หน้าที่เราคือศึกษาเรียนรู้และทำความเข้าใจ
comment347-1:ผม อายุ 30 อยู่ภาคกลาง ยังไม่รู้เลยครับว่ามันดังและโหดขนาดนี้
comment348:อ่านมาตั้งแต่วันศุกร์เลยอยากแชร์ประสบการณ์อิธิพลจากเหนือสู่อีสานบ้างจำได้ว่าตอนเรียนประถม ป.4 เห็นเพื่อนร่วมชั้นต้องไปทำงานช่วงปิดเทอมซึ่งส่วนมากก็จะตามพี่สาว น้าสาว ไปเสิร์ฟตามร้านอาหาร คาเฟ่ ซึ่งเด็กหญิงสมัยก่อนจะโตกว่าวัยค่ะเพราะจะทำคลอดที่บ้านด้วยหมอตำแยหากบ้านไหนยากจนมากพ่อแม่ไม่มีเงินค่ารถเข้าอำเภอไปแจ้งเกิดลูกบางครั้งก็ปล่อยปะละเลยให้ผ่านไปจนคนที่สองที่สามคลอดถึงไปแจ้งทีเดียวทำให้เด็กต้องเข้าโรงเรียนช้ากว่าอายุจริง(แถวบ้านเขาเรียกกันว่าตกหล่น)ดังนั้นเด็กประถมปลายๆบางทีก็เทียบกับ ม.ต้นปัจจุบันก็มีซึ่งจะไม่แปลกที่จะเห็นความสวยของเด็กๆตั้งแต่ ป.4 ป.5 ค่ะโดยเฉพาะเพื่อนที่ไปเนี่ยเพิ่งจะเรียน ป.4 เองแต่ตอนนั้นเห็นเพื่อนกลับมาเป็นสาวสวยเลยใส่เสื้อผ้าสวยๆแล้วยังมาพูดอวดในห้องเรียนอีกครูประจำชั้นก็ถามว่าไปทำงานอะไรเพื่อนก็บอกไปทำร้านอาหารได่ทิปเยอะมากแบบภูมิใจครูเลยบอกว่าทิปไปทิปมาเดี๋ยวก็ออฟซึ่งตอนนั้นยังไม่รู้ความหมายของคำว่าออฟเลยนะแต่ก็ตื่นเต้นกะเพื่อนยังอดน้อยใจไม่ได้ทำไมเรายังไม่เป็นสาวซะทีทั้งที่อายุเท่ากันซึ่งทุกวันนี้เราก็ยังไม่เห็นเพื่อคนนั้นกลับมาบ้านอีกเลย
comment349:ตามอ่านมาตั้ังแต่เมื่อวาน

ไม่มีไรจะบอก จขกท. นอกจากคำว่า "ขอบคุณ"
comment350:อยากดูโฆษณาที่รณรงค์เรื่องนี้จังครับ
comment351:ขอบคุณคุณมิ้วที่นำเรื่องนี้มาถ่ายทอดค่ะ
เคยได้ยินได้ฟังตอนเด็กๆ เกี่ยวกับเรื่องตกเขียว แปลกใจเหมือนกันที่คนสมัยนี้ไม่รู้จักคำนี้แล้ว
จำได้เลยว่ามีช่วงนึงทางการรณรงค์และปราบปรามเรื่องนี้อย่างจริงจัง
เวลาดูละคร หรือสารคดี หรือโฆษณารณรงค์ปราบปรามเรื่องนี้แล้วกลัวทุกที เพราะเด็กๆ ที่อยู่ในนั้นอายุรุ่นราวคราวเดียวกับเราเลย
คุณแม่เป็นคนแม่อาย ก็เคยเล่าให้ฟังค่ะ โชคดีที่หมู่บ้านคุณแม่ไม่มีเรื่องพวกนี้ (แต่แม่จะเล่าเรื่องหนุ่มใต้(หนุ่มเมืองกรุง) ที่ไปหลงรักสาวเหนือให้ฟังบ่อยๆ เพราะคุณพ่อก็เป็น 1 ในหนุ่มชาวกรุงที่ไปหลงรักสาวแม่อายอย่างคุณแม่เช่นกัน)
คุณแม่จะเล่าเกี่ยวกับแม่สาย ดอกคำใต้ ให้ฟังว่าเด็กผู้หญิงอายุรุ่นๆ เรานี่แหละ พอจบ ป.6 ก็จะมีคนมาพาลงใต้มาขายตัว 
ตอนนั้นฟังแล้วก็ไม่ค่อยเข้าใจ แต่เห็นในทีวีแล้วรู้แต่ว่าดูน่ากลัว เพราะพวกเธอไม่มีความสุขเลย แถมมีแต่โดนบังคับ ทุกข์ทรมาน โดนทำร้ายร่างกายถ้าขัดขืน

นอกจากเรื่องตกเขียวแล้ว ยุคนั้นจะมีอีกเรื่องที่มาใกล้ๆ กัน คาบเกี่ยวกัน คือยุคของโรงงานนรก ที่ใช้แรงงานเด็ก
แม่บอก เด็กบางคนไม่ได้ถูกพามาขายตัวก็จะถูกพามาทำงานโรงงานนรก ใช้หนี้ให้พ่อแม่
จังหวะช่วงนั้นมีละครเรื่อง "ตุ๊กตา" พอดี ที่ถ่ายทอดเรื่องราวของโรงงานนรกกับแรงงานเด็กเขมร เรายิ่งกลัวไปใหญ่
ขนาดตอนนั้นไม่รู้รายละเอียดอะไรมากมายยังกลัวมาก กลัวคนแปลกหนา พาลกลัวผู้ชายไปเลย เพราะกลัวเขาจะมาจับตัวไปทำงานแบบนั้น

ตามอ่านทุกวันเลยค่ะ ถือว่าเป็นวิทยาทาน และไม่อยากให้สังคมเรา บ้านเมืองเราลืมเลือนเรื่องนี้ หรือฝังกลบปัญหาเหมือนไม่มีอะไรเกิดขึ้น
ปัญหาการค้ามนุษย์เป็นเรื่องใหญ่ ไม่ว่าจะจากความเต็มใจหรือถูกล่อลวง ควรจะมีการแก้ปัญหาเรื่องนี้ให้หมดๆ ไปเสียที

ป.ล. ชอบตี้ปี้มิ้วเล่าเป๋นคำเมืองเจ้า อ่านแล้วม่วนขนาด อินและได้อรรถรส อ่านคำเมืองแล้วหันภาพแม่อุ๊ย หันภาพบรรยากาศขึ้นมาเลยเจ้า
comment351-1:โอ้เรื่องตุ๊กตา 
เคยดูตอนเด็กๆ
เป็นหนังผีที่น่ากลัว

ตุ๊กตาจ๋า
ข้ารักเจ้ายิ่งชาตินี้มีบุญน้อยจริง
ไม่อาจเป็นเจ้าของ

ใช่ไหมเอ่ย
ยังพอจำเนื้อเพลงบางท่อนได้
comment351-2:หนูอยากกลับบ้านนนนน
ช่วยหนูด้วย... ช่วยหนูเถิดหนา... หนูเกิดมา ช่างมีกรรม
หนูเป็นเด็กตาดำๆ โปรดอย่าทำทารุณๆ
ปล่อยหนูไป.........

ใช่เลยค่ะ ที่บ้านมีตุ๊กตาแบบนั้นอยู่ตัวนึง คนอื่นกลัว เรากลับมาเอากอดเหมือนน้องแป้งในเรื่อง สงสารพี่ตุ๊กตา

จริงๆ จะว่าเป็นหนังผีก็ไม่เชิงนะคะ เพราะวิญญาณที่เข้าสิงตุ๊กตาเป็นวิญญาณเด็กเขมรที่ป่วยหนักที่เป็นคนทำตุ๊กตาตัวนี้
เหมือนจะใกล้ตาย จิตเลยไปสิงในตุ๊กตาเพราะหวังให้คนมาช่วยออกไปจากโรงงานนรก แต่สุดท้ายก็ช่วยไม่ทันมั้ง
ดูแล้วกลัวมาก ไม่ได้กลัวตุ๊กตา แต่กลัวโรงงานนรก กลัวคนมาจับตัวไป
comment352:เราเกลียดพ่อแม่ที่ชอบลำเลิกบุญคุณแบบอิแม่ของพี่บัวไรมากเลยค่ะ ถ้าว่ากันตรงๆ สมัยนี้พ่อแม่แบบนี้มีอยู่เยอะมาก เอะอะอะไรไม่ได้ดั่งใจก็ยกบุญคุณมาอ้างกัน พูดมาเป็นแพทเทิร์นเดียวกับอิแม่ของพี่บัวไรเลย 

ยิ่งฟังที่ลำเลิกมาแล้วยิ่งรู้สึกแย่ คืออิแม่หน้าด้านมากอ่ะ เห็นสภาพลูกตัวเองที่ย่ำแย่ขนาดนั้นแล้วยังหน้าด้านกล้าเอาบุญคุณมาบีบให้ลูกรู้สึกเป็นฝ่ายผิดแทนจนต้องยอมจนได้ อยากจะให้อิแม่ไปขายตัวหาเงินมาใช้เองซะจริงๆ 

เนี่ยเขาถึงพูดกันว่า คนใช้เงินมันไม่รู้หรอกว่าเงินที่ตัวเองใช้หามายากลำบากแค่ไหน ได้มาเท่าไหร่ก็ใช้เอาจนหมดไม่เหลือ ว่าไปแล้วก็นึกถึงเด็กสมัยนี้ ใช้เงินสิ้นเปลืองจนไม่นึกถึงพ่อแม่เช่นกัน เป็นการบอกให้รู้เลยว่าคนไทยเป็นพวกบ้าวัตถุกันมาก ชอบอวดร่ำอวดรวย กลัวเสียหน้า มาตั้งแต่ไหนแต่ไรจริงๆ 

--------------------

เรื่องตกเขียวนี่เราไม่เคยได้ยินมาก่อนจนกระทั่งมาอ่านกระทู้นี้ ถือว่าเป็นความรู้มากๆ สำหรับเรา ต้องขอบคุณเจ้าของกระทู้ที่มาเผยแพร่ความรู้นะคะ 

มีอีกอย่างที่อยากทราบคือ ช่วงนั้นทางรัฐเขาเริ่มกวาดล้างกันยังไงเหรอคะ มีการรณรงค์อะไรบ้าง มีบางคอมเมนท์บนๆ พูดถึงเรื่องคลิปรณรงค์กับเพลงไปแล้ว แต่เราอยากทราบรายละเอียดอีกน่ะค่ะ 

คือจากที่คุณมิ้วเล่ามา สมัยนั้นตกเขียวเป็นที่นิยมมากๆ เรียกได้ว่าว่าทำกันเกือบทุกบ้าน ถ้าอย่างนั้นนอกจากเอดส์แล้วอะไรทำให้คนไทยหันมาตื่นตัวแล้วเริ่มกวาดล้างกันอย่างจริงจังเหรอคะ อยากทราบการทำงานของภาครัฐในช่วงนั้นจริงๆ ค่ะ 

ขอบคุณคุณมิ้วสำหรับความรู้เรื่องตกเขียวมากค่ะ เราเก็บเข้าคลังกระทู้โปรดเรียบร้อยค่ะ
comment352-1:หายไปพร้อมกับการมาของ โรคเอดส์
comment352-2:เพราะว่าเอดส์สมัยนั้นน่ากลัวน่ารังเกียจมากไม่มียารักษา
ถุงยางก็ไม่แพร่หลาย
ติดแล้วตายสถานเดียว
การรณรงค์เอดส์เลยเป็นตัวเร่งให้การกวาดล้างตกเขียวสำเร็จได้ชะงัดขึ้น...แต่ไม่หมดสิ้นเสียทีเดียว
comment353:พ่อแม่ที่ขายลูกกินนี่คงจะบาปน่าดู โหดร้ายเนอะ ทั้งขบวนการเลย
comment354:ทำไมอ่านไปอ่านมา รู้สึกว่ากระทู้นี้น้ำท่วมทุ่งผักบุ้งโหรงเหรงยังไงไม่รู้ เนื้อเรื่องก็วนไปวนมาอยู่เท่านี
 จะจนไม่จน จะขายลูกกิน จะไม่ขายลูกกิน บ้านนอกอวดรวยอิจฉากัน นานาจิตตัง ค่านิยมผิดเพี้ยน จบ!!! 
ถ้าคุณมิ้ว ณ ชมวิวจะสรุปให้กระชับได้ใจความกว่านี้ กระทู้จะน่าอ่านมากกว่านี้มากค่ะ
comment354-1:สรุปให้คุณโดยเฉพาะเลยนะคะ
ตกเขียว เป็นสแลงเรียก การขายเด็กสาววัยไม่ถึงสิบห้า ให้นายหน้าเอาไปค้ากาม
ตกเขียว โด่งดัง เพราะคนขายคือพ่อแม่ผู้ปกครองของเด็ก
นายหน้ารวย ซ่องรวย ก็ยิ่งอาละวาดระบาดหนัก รัฐเห็นปัญหาเข้าจัดการให้ความรู้ชาวบ้าน
เอดส์ วงแตก จบเรื่อง "ตกเขียว"...

คนที่รู้เรื่องตกเขียวเขาก็รู้อย่างที่คุณสรุปมาในคอมเม้นท์นั้นแหละค่ะ
แต่ที่ฉันเล่า มันคือการลงรายละเอียด บอกกล่าววิถีชีวิต ความคิดของแต่ละราย
ซึ่งก็คือการยกตัวอย่าง แค่สามเคสเท่านั้น

ถ้ามันน้ำท่วมทุ่งมากนัก ไม่น่าอ่าน ไม่น่าสนใจ
จำเป็นมากมั้ยคะ ที่จะต้องบั่นทอนกำลังใจผู้เขียน

ไม่ชอบ คุณก็ปิดไป ต้องตะโกนใส่หน้าด้วยเหรอ
คุณไม่เห็นหรือ มีคนอยากอ่าน รออ่านอยู่
หรือคุณคิดว่าฉันมีความสุขมาก ว่างสุด ๆ ต้องมาตั้งกระทู้เรียกความสนใจ

คุณคะ ให้กำลังใจใครไม่เป็น ก็อย่าแสดงความใจดำเลยค่ะ

ฉันว่ามันไม่โอเค...

อ่อ...ฉันก็อยากให้กระทู้จบ ๆ เสียที ค้าง ๆ คา ๆ มันเป็นภาระไม่สุดไม่สิน
แต่ฉันเป็นคนมีความรับผิดชอบ ก่อไว้ก็ต้องสร้างจนจบ
ใครไม่อยากดู ไม่อยากรู้ ไม่อยากเห็น มันเป็นปัญหาของคุณ! ไม่ต้องมาบอกฉันก็ได้
แต่ก็ขอบคุณที่อุตส่าห์สละเวลามาอ่านและตอบ...

ปล.เพื่อโหมดอ่านเฉพาะข้อความเจ้าของกระทู้ ฉันจะเอาความคิดเห็นของบนความเห็นหลักค่ะ
comment354-2:นับถือนะ อุตส่าห์ล็อคอินเข้ามาเขียนให้ จขกท เสียกำลังใจ
ทั้ง ๆ ที่กดกากบาทสีแดงมุมหน้าต่างคลิกเดียวก็ได้ละ

โถ คนเรา..
comment354-3:ความบกพร่องของระบบการศึกษาไทยในการสอนให้คนมีความสามารถในการอ่านจับใจความ
comment354-4:เวลาคุณดูหนังเรื่องไหน ก็รบกวนช่วยดูแต่เนื้อเรื่องย่อ แล้วให้เพื่อนเฉลยตอนจบให้ฟังเลยนะครับ ...พูดมาได้
comment354-5:ไม่ชอบก็กดเครื่องหมายกากบาททางด้านบนขวาได้ครับ 

ไม่ต้องโพสแสดงความขาดมารยาทในการแสดงความคิดเห็นออกมากก็ได้ครับ
comment354-6:ใครบังคับให้อ่านเหรอ
คุณควรเป็นคนที่มีมารยาทกว่านี้ ไม่ชอบก็ปิดไปไม่อ่าน
คนอ่านแล้วชอบก็มี คนอ่านแล้วอยากติดตามก็มี
ทำไมเขาต้องมาเปลี่ยนภาษาและแนวการเขียนให้มันถูกใจคุณด้วย
คิดสิ ... คุณจะให้เขาทำแบบนั้นเพื่อคุณหรือ เอาแต่ใจไปรึเปล่า
comment354-7:คนอื่นเค้ารออ่าน คุณไม่ชอบก็ปิดไปสิคะ ที่อุตส่ามาโพสนี่แสดงว่าก็อยากรู้ อยากอ่าน แต่อยากจะให้เขียนให้ถูกใจตัวเองคนเดียวหรอคะ
comment354-8:ไร้มารยาท

สั้นๆ น้ำคงไม่ท่วมทุ่งเนาะ
comment354-9:มันมียกตัวอย่างเคสไงครับ ถ้าจะเอาแค่สรุปก็อ่านแค่เรื่องช่วงต้น ๆ พอ
comment355:สรุปให้คุณโดยเฉพาะเลยนะคะ
ตกเขียว เป็นสแลงเรียก การขายเด็กสาววัยไม่ถึงสิบห้า ให้นายหน้าเอาไปค้ากาม
ตกเขียว โด่งดัง เพราะคนขายคือพ่อแม่ผู้ปกครองของเด็ก
นายหน้ารวย ซ่องรวย ก็ยิ่งอาละวาดระบาดหนัก รัฐเห็นปัญหาเข้าจัดการรณรงค์ให้ความรู้ชาวบ้าน
เอดส์เข้ามาระบาด วงแตก จบเรื่อง "ตกเขียว"...

คนที่รู้เรื่องตกเขียวเขาก็รู้อย่างที่สรุปมาในคอมเม้นท์นี้แหละค่ะ

แต่ที่ฉันเล่า มันคือการลงรายละเอียด บอกกล่าววิถีชีวิต ความคิดของแต่ละราย
ซึ่งก็คือการยกตัวอย่าง แค่สามเคสเท่านั้น

ถ้ามันน้ำท่วมทุ่งมากนัก ไม่น่าอ่าน ไม่น่าสนใจ
จำเป็นมากมั้ยคะ ที่จะต้องบั่นทอนกำลังใจผู้เขียน

ไม่ชอบ คุณก็ปิดไป ต้องตะโกนใส่หน้าด้วยเหรอ
คุณไม่เห็นหรือ มีคนอยากอ่าน รออ่านอยู่
คุณคิดว่าฉันมีความสุขมาก ว่างสุด ๆ ต้องมาตั้งกระทู้เรียกความสนใจ
แล้วคุณก็ทนไม่ได้กลัวฉันจะมีความสุขที่มีคนสนใจ จึงต้องออกมาพูดทำลายความมั่นใจเสียหน่อย

ถ้าเป็นแบบนั้น ขอบอกว่าคุณคิดผิดค่ะ

คุณคะ ให้กำลังใจใครไม่เป็น ก็อย่าแสดงความใจดำเลยค่ะ

ฉันว่ามันไม่โอเค...

ปล.คุณมีสิทธิแสดงความคิดเห็น
ฉันก็มีสิทธิแสดงความคิดเห็นกับการแสดงออกของคุณ
เรามีสิทธิเสรีภาพเท่ากัน ถูกมั้ย?
comment355-1:เขียนต่อเถอะค่ะพี่ อยากให้มันกลายเป็นแบบ "ประวัติศาสตร์โสเภณีในประเทศไทยตั้งแต่ปี 2500 - 2559" ไปเลยค่ะ 555555
comment355-2:5555+เห็นด้วยกับคุณ แนนซี่ สเปียรส์ ซิคโคเน่ ไซรัส ค่ะ
comment355-3:มายังไงเนี้ย อิจฉาที่จขกท.มีคนสนใจเลยมาเม้นทำลายความมั่นใจ!?!! เราไม่ได้เมนท์เพราะคิดอย่างนั้นค่ะ จขกท.เป็นเซเลบพันทิพขนาดนี้... 

แค่รู้สึกว่าเวลากลับมาอ่านต่อเรื่องราวที่จขกท.เล่า ก็ไม่ค่อยได้contentใหม่ๆเท่าไหร่ วนไปๆมาๆได้ใจความเกือบจะเท่าเดิม ที่เพิ่มเติมคือดีเทลล ช่วงแรกๆเราอ่านทุกตัวอักษรเลย แต่หลังๆนี้กวาดตาอ่านเอาพอ  พึ่งรู้นะเนี้ยว่าทั้งหมดแค่ 3เคส จัดไป 350++ คอมเมนท์เท่านั้นเอง!!
comment355-4:เป็นกำลังใจให้เขียนต่อนะคะ เข้ามาดูเช้า สาย เที่ยง บ่าย เย็น ค่ำ ดึก เลยค่ะ (เป็นแม่บ้าน ว่างทั้งวันค่ะ ^^) 

แก้คำผิดค่ะ
comment355-5:ชอบการตอบกลับของ จขกท มากเลยค่ะ อ่านแล้วนั่งยิ้มมุมปากเลย
comment355-6:ปี้มิ้วเจ้า สู้ ๆ เจ้า จ้างเขาเตอะ น้ำท่วมหยังว่าเรื่อย บ่าอยากอ่านก็บ่าค้องอ่านก่ะเนาะ
comment355-7:เราว่าเรื่องนี้ของคุณมิ้ว น่าสนใจสุดตั้งแต่ที่เขียนมาแระนะคะ  ได้ความรู้ดีออก   คุณคงไม่ชอบเรื่องยาวๆ  คนเราชอบไม่เหมือนกัน เนอะ   แต่จริงๆ ที่คุณมิ้วเขียนอ่ะไม่เยอะหรอก เยอะจริงๆ ก็คอมเม้นแหละ ค่ะ    อย่าคิดมากกันเลยนะคะ  บางทีเวลาเราขี้เกียจก็เลือกอ่านแต่ข้อความเจ้าของกระทู้  แต่อันนี้คนมาตอบกระทู้หลายๆความเห็นน่าสนใจ อ่านสนุกดี
เลยยอมเลื่อนอ่านทุดความเห็น กลัวพลาดเรื่องดีๆ
comment355-8:เราว่าดีเทลนี่แหละค่ะที่เราอยากรู้
เมื่อก่อนตอนเด็กเราเกิดทันยุคที่เค้ากำลังกวาดล้างตกเขียวกันอยู่
เรารู้แค่ว่ามันคือการเอาเด็กไปขายซ่อง ตอนนี้ไม่มีแล้ว จบ

แต่กระทู้นี้ทำให้เรารู้ว่ากระบวนการของเค้าเป็นยังไง ทำไมถึงทำให้ชาวบ้านยอมขายลูกได้
ได้รู้ว่าเด็กที่ไปบางคนก็อยากไปเพื่อแสดงความกตัญญูต่อพ่อแม่ ไม่ใช่บังคับไปทุกคน (เพราะว่าเค้ายังไม่รู้ชะตากรรมที่จะต้องเจอ)
อ่านๆไปคำถามมันก็เกิดขึ้นมากมาย คุณลองอ่านดูนะ มีหลายคนเค้าเข้ามาอ่าน มาสนใจ มาสอบถามรายละเอียด
จขกท เค้าก็อุตส่าห์สละเวลามาตอบคำถามอย่างกระจ่าง

ส่วนบางคนเข้ามาอ่านแล้วรำคาญซะงั้น!!
รำคาญก็ปิดไป รอเค้าเขียนจบแล้วค่อยกดอ่านเฉพาะข้อความ จขกท. ก็ได้ 
อยากรู้อะไรก็ลองใช้ความรู้วิชาภาษาไทยอ่านจับใจความดู
แต่ถ้ารู้สึกว่ามันน่ารำคาญ ไม่สนุกเลย มีแต่น้ำก็กดปิดแค่นี้ค่ะง่ายๆ
comment356:อยากให้มาเล่าถึงผลกรรมที่พวกพ่อแม่ หรือแม่เล้าได้รับ ในบั้นปลายชีวิต และผลเสียต่อสังคมที่เกิดขึ้นตามมา เพราะตรงนี้ หลายคนคงไม่รู้   และคุณก็ได้เกริ่นนำไปในหัวกระทู้แล้ว  ถ้าเล่ามา เนื้อเรื่องจะได้กระชับหน่อย

ส่วนเรื่อง ตกเขียว ใครที่อายุเกิน 30 และตอนเด็กอ่านหนังสือเยอะ น่าจะเคยได้ยินบ้าง
เรื่องเกี่ยวกับครอบครัวที่ไม่ขายลูกเกิน ผมว่าไม่จำเป็นต้องลงรายละเอียดมาก

ถ้าเล่ามากไป เวลามันเลื่อนอ่าน มันลำบาก และบางทีก็โหลดช้า
comment356-1:เรารออ่านเรื่องลุงเป็งป้าฟูอยู่ค่ะ
comment356-2:เราก็รออ่านเรื่องนี่อยู่จ้า อยากทราบเคสเป็นครอบครัวๆไป มันทำให้เราได้รู้อะไรในหลายๆแง่มุม
comment356-3:โอ้โหนี่ผู้อ่านหรือบรรณนาธิการมาเองคะเนี่ยมีการวางเลย์เอ้าท์วางโครงเรื่องให้ด้วย คำถามคือจขทกจำเป็นต้องทำตามด้วยมั้ยคะ?
ถ้าบอกว่ามันเลื่อนอ่านลำบาก
ความเอาแต่ใจของคุณมันก็ลำบากคนอื่นเหมือนกันแหละค่ะ
comment357:ยังรออ่านอยู่นะคะ ตามอ่านตั้งแต่วันแรก ที่เพิ่งเขียนได้สองตอน จนตอนนี้ก็ยังตามอ่านอยู่ จขกท อย่าเพิ่งหยุดเขียนนะคะ หนูเป็นคนแม่สาย หนูแค่รู้คร่าวๆว่าเคยมีแบนั้นแบบนี้ แต่พอมาอ่านกระทู้นี้ถึงกระจ่างค่ะ สู้ๆนะคะ
comment358:เขียนต่อไปเถอะค่ะ ใครรำคาญก็ช่างเขา คุณเล่าได้เห็นถึงวิธีคิด ความเป็นอยู่ การตัดสินใจของชาวบ้าน
ไม่ใช่พูดสองสามประโยคจบ โดยที่ไม่เข้าใจอย่างลึกซึ้งว่าที่มาที่ไปของปัญหาคืออะไร
comment359:ไปลักผ่อในเพจ ปี้มิ้วเอาขึ้นเพจ ฮื้อเครดิตตวย ยินดีจ้าดนักเจ้า 

ภาษาไทยเถอะเน๊าะ พอได้มาแปลเพิ่งรู้ว่ามันยาก แปลออกมามันก้ออ่านรู้เรื่องนะ แต่มันไม่ใช่อะ มันคนละอารมณ์เลย ตอนแรกจะเรียกอี่มลว่านังมล แต่มันไม่สะใจ อี่มลนี่แหละ 55555 แอบอายเหมือนกัน แปลสุกเอาเผากินตกๆหล่นๆ

เราคิดว่าความจนเป็นแค่ข้ออ้างค่ะ ความอยากได้อยากมีโดยไม่รู้จักประมาณตนต่างหากเป็นสาเหตุที่แท้จริง ไม่ใช่แค่เรื่องขายตัว แต่รวมถึงทุกเรื่ิองเลยที่เป็นการได้ประโยชน์โดยมิชอบ ขายตัว ค้ายา ลักลอบตัดไม้ และอีกเยอะแยะ ที่คนทำก็รู้แหละ ว่ามันผิด มันทำให้คนอื่น หรือส่วนรวมเดือดร้อน ไม่ว่าในระยะสั้น หรือระยะยาว แต่ก็ยังทำ เพราะผลประโยชน์มันยั่วยวนใจเหลือเกิน

อ่านเรื่องลุงเป็งป้าฟูแล้วนึกเข้าใจความสุดโต่งของผู้ใหญ่หลายคน แถวนี้คือไม่ให้ลูกหลานไปเล่นด้วยกันเลย บางบ้านกัดฟันส่งลูกไปเรียนในเมือง ก็เพราะหวังว่าลูกจะได้อยู่ในสังคมดีๆ ไม่ต้องมาใกล้ครอบครัวที่คิดแบบนี้ เดี๋ยวก็นำพากันไปในทางผิดๆ ตัวพ่อแม่ก็พูดไม่ออกสอนไม่เป็น ส่งมันไปโรงเรียนดีๆ ให้ครูเค้าสั่งสอนละกัน พ่อแม่เรียนมาน้อย ทำได้ดีที่สุดก็แค่นี้ 

ความสุดโต่งอีกอย่างคือ หวงลูกโอเวอร์สุดๆ บางคนเพิ่งจะมาแต่งหน้าแต่งตัวเป็นเอาตอนยี่สิบกว่าๆนี่เอง ตอนเด็กๆ ไม่ได้แต่งหรอก เดวจะโดนว่าแฮ่น สลิดบ่ะดี แต่งหน้าแต่งตัวก็ไม่ได้ ไปไหนมาไหนกลางค่ำกลางคืนก็ไม่ได้ จะไปไหนพ่อแม่ไปรับไปส่ง จนเด็กบางคนเก็บกด กลายเป็นสมัครใจเดินไปทางนั้นเองก็มี แบบนี้ใครผิดน้อ

คหสต ไม่แน่ใจว่าผิดหรือถูก แต่เราคิดว่าตกเขียวไม่ได้หายไปเพราะโรคเอดส์ แต่มันแทนที่ด้วยการขายตัวแบบสมัครใจ แฟร์กับคนขาย ปลอดภัยกับคนซื้อมากขึ้น จากหลอกล่อเอาจากความอยากได้อยากมีของพ่อแม่ ก็เปลี่ยนมาหลอกเอากับความอยากได้อยากมีของเด็กสาวแทน บางทีก็ให้เด็กนี่แหละ ชวนกันมา

เราเชื่อว่าเรื่องแบบนี้ไม่มีทางหายไปไหน ตราบใดที่คนยังมีความอยากได้อยากมี วัดค่าของคนที่วัตถุสิ่งของ และไม่มีจิตใจที่หนักแน่นพอจะเดินในทางที่ถูกที่ควร ไม่เห็นคุณค่าที่แท้จริงของตัวเอง ทางตรงน่ะมันไกล บางทีทางก็ลำบากเป็นหลุมเป็นบ่อ ทางลัดมันใกล้ สบายกว่าเยอะ อ่อ  และตราบใดที่ยังมีค่านิยมผู้ชายซื้อกินไม่ผิดไม่เสียหายด้วย มันมีคนขายก็เพราะมันมีคนซื้อนั่นแหละ

#ทีมอุ้ยแปง #ทีมป้าฟู สองคนนี้น่าจะแท๊กทีมกันนะคะ

อยากรู้ตอนจบของทุกคนเลย ตั้งแต่อิ่มล ลุงเป็งป้าฟูอิปี้ เพื่อนอิปี้ตี้ไปตวยน้ามล ขอนักไปก่อเจ้า
comment359-1:อี่แม่ปี้ก็ว่าจะอี้เหมือนกัน

คนที่ไม่ชอบเรื่องตกเขียวจะหวงลูกมาก...ไม่ยอมให้แต่งตัว "เตี่ยวก็บ่าหื้อนุ่ง" ขนาดนั้นอะ
เรื่องเล่นก็เหมือนกัน บ้านไหนมีลูกไปใต้ พวกไม่ชอบก็จะกีดกันไม่ให้ลูกหลานเข้าใกล้
"ปิดประตูใส่หน้า เป็นดีเอ็นดูละอ่อน"  สุดโต่งมั้ยล่ะ

สมัครใจไปเองมาแทนที่ตกเขียว ถูกต้องเลยเจ้าาาาา
แต่ช่วงเอดส์ระบาด ตายเป็นเบือ การไปเป็นสาวหาเงินก็ซามาก ๆ นะคะ ไม่ค่อยมีใครกล้าสมัครใจ

มันน่ากลัวนะ ตายทุกวัน วันละสองสามศพ ในหมู่บ้านเดียวกันไปงานศพวันเดียวสามงานสี่งาน 
นึกสภาพแล้วแบบ หดหู่มาก
ไหนจะมานอนผงาบ ๆ ชาวบ้านไม่มีใครกล้าเข้าใกล้ รัฐต้องรณรงค์เรื่องเอดส์อีกยาว
ไหนจะทิ้งผลผลิต ลูกกำพร้าจากพ่อแม่ติดเอดส์อีกล่ะ ญาติก็ไม่อยากเลี้ยง (เขายังไม่มีความรู้ค่ะตอนนั้น)
บางคนเลิกทำงานหาเงิน กลับบ้านมาเอาผัวเป็นคนบ้านเดียวกัน ผู้ชายก็พานซวยตายไปด้วย
บางคนเลิกไปใต้ แอบมาขายแถวบ้าน พากันตายอีก 
สมัยนั้นหนุ่มน้อย บ่าวจี๋ตายอย่างใบไม้ร่วง
"เปื่อนปู้จายเล่นตวยกั๋นสมัยเป็นละอ่อน ปี้มาฮู้จากแม่ว่าต๋ายไปเป็นสิบอี่น้องเหย เอดส์นั่นก่ะ"

ขอบ่านักเจ้า...แต่...
มันจะดีกา...ปี้ชักแหยง ๆ จะเล่า จะไดก็บ่าฮู้ 55555
comment359-2:หนูก็อยากรู้ตอนจบของทุกตัวละครเช่นกันค่ะ ว่าจะน่าเวทนาขนาดไหน
comment359-3:ดีก่า บ่ะได้บอกจื้อแต๊ลอ บะอั้นหลังไมค์ก่อได้

ยังจะตื๊อแหม เอาปี้มิ้วว่าเลยเจ้า เล่าหยังมาก่อตึงจะอ่าน

บ้านน้องปี้สาวเปิ้นปิ๊กมาเปิ้นบ่ะขาย เปิ้นไปนอนตวยยะดายเลยก่อมี

ต๋ายตวยก้นกั๋นลุบๆ น่าอินดูขนาด เอดส์ตะก่อนสวกเน้อ บ่ไจ้อยู่เมินอย่างบะเด่วนี้

อินดูเหลือนั้น บางคนเอาเอดส์ไปแปดเมียตี๋อยู่บ้าน บ่ะฮู้ขี้มีดังหยังตวยซักอย่าง
comment360:เขียนต่อเถอะค่ะ กระทู้นี้มีประโยชน์มากมาย เป็นกำลังใจให้พี่มิ้วค่ะ
comment361:รอ ๆๆๆ อุ๊ยแปงเปิ้นจะจัดการจะใด อี่น้องจันทร์เพ็ญจะรอดก่อน้อ ปี้มิ้วมาต่อเร็ว ๆ เน้อเจ้า
comment362:ไข้อยากฮู้เหมือนกันปักถ้าเลยจ้าว
comment363:เป็นกำลังใจให้คุณมิ้วค่ะ.. รออ่านอยู่จ้า..
ตกเขียวในความทรงจำของเรามันหายไปตามเวลา
ขอบคุณ​คุณมิ้วที่ทำให้ทราบรายละเอียดเพิ่มขึ้น
.. 
วันนี้ฟังเพลงที่เกี่ยวกับเรื่องนี้ใหม่ เมื่อก่อนก็เข้าใจเนื้อ​หา แต่ฟังรอบนี้น้ำตาซึมเหมือนหลายๆคน แค่ 3 case studies ก็บีบหัวใจเหลือเกิน
comment364:รออย่างตั้งใจ ติดตามตั้งแต่วันแรกเลยค่ะ
comment365:รอเช่นกันค่ะ คุณมิ้วสู้ๆนะคะ ได้เปิดโลกทรรศ์มากมาย ขอบคุณที่เสียสละเวลาเพื่อพวกเราค่ะ
comment366:จุดยืน...ทางออก...

ป้ามลหน้าตาบูดบึ้ง เข้ามาที่บ้านป้ออุ้ยคำ นางกระแทกตัวนั่งบนแคร่ที่พ่อเฒ่านั่งอยู่ก่อน
ป้ออุ้ยหยุดจักตอก เงยหน้ามองแกเสี้ยวนาทีแล้วทำงานในมือต่อ

สองสามวันก่อนอุ้ยแปงก็มานั่งที่แคร่ตัวนี้ ระบายความกลัดกลุ้มที่จันเพ็ญรั้นจะไปใต้
ป้ออุ้ยคำรับฟังเรื่อย ๆ เหมือนกันกับตอนนี้ที่นังมลก็คงมีเรื่องระบาย
"ป้อคำ ป้อหยังไปบอกอ้ายเป็งปี้ฟูบ่าหื้ออี่จันเพ็ญไปกับข้า"
(พ่อคำ ทำไมพ่อไปบอกพี่เป็งพี่ฟูไม่ให้จันเพ็ญไปกับฉัน)

ชายชราขยับบุหรี่ใบตองที่มุมปาก "เมิงก็ฮู้ ไผจะขึ้นรถลงม้าตี้ไหนป้อบ่าห้ามบ่าว่าสักกำ"
แกจ้องหน้าแขกที่ก็คือหลานทางฝ่ายเมีย "มันมาถามไปใต้ดีกาว่าบ่าดี จะได..."
"ตางดีป้อก็บอก ตางเสียป้อก็อู้ ก็เต๊าอั้นลอ"
(เมิงก็รู้ พ่อไม่ห้ามไม่ว่าใครจะไปจะมายังไง...มันมาถามไปใต้ดีไม่ดียังไง...เรื่องดีพ่อก็บอก เรื่องไม่ดีก็พูด ก็เท่านั้น)

"อี่ป้อ! ป้อก็ฮู้ข้าส่งสาวไปใต้หื้อเขาได้อยู่ดีกิ๋นดี หยังไปบอกอ้ายเป็งปี้ฟูว่าไปใต้มันบ่าดี
อู้จะอี้ ไผมันจะไปกับข้า ป้อหยังมาตัดตางทำมาหากิ๋นของข้าจ่ะอี้
แห-มอย่างอี่ป้อฮู้ลอ ข้าจ๊วยคนบ้านเฮามานักเต๊าใด เซี้ยงตึงบ้านนี้ไผจะตานหื้อวัดเต๊าข้าบ่ามีแหมแล้ว
ป้อก็ผ่อลอ หมดบ้านเฮาคนไปใต้มีไผทุกข์ยากอย่างเก่าผ่อง จะไดว่าไปใต้บ่าดี" 
นังมลฟึดฟัดรัวคำอธิบายแกมตัดพ้อต่อว่าผู้มีศักดิ์เป็นลุงเขย
(พ่อก็รู้ฉันส่งสาวไปใต้เพื่อให้เขาได้กินดีอยู่ดี ทำไมไปบอกพี่เป็งพี่ฟูว่าไปใต้มันไม่ดี
พูดแบบนี้ใครมันจะไปกับข้า พ่อทำไมตัดทางทำมาหากินของหลานแบบนี้
อีกอย่างพ่อก็รู้ ฉันช่วยคนบ้านเราบ้านเรามาเยอะแค่ไหน หมดทั้งหมูบ้านนี้ใครจะทำบุญเข้าวัดเท่าฉันไม่มีอีกแล้ว
พ่อก้ดูสิ คนไปใต้มีใครลำบากอย่างเก่าบ้าง ทำไมมาว่าไม่ดี)

มือเหี่ยวย่นของป้ออุ้ยทำงานไม่หยุด 
มุมปากคาบบุหรี่ขี้โย (บุหรี่มวนด้วยใบตองแห้ง โรยด้วยเปลือกไม้หรือผลไม้ตากแห้ง) พูดเนิบนาบเหมือนไม่รู้สึกรู้สา
"ป้อก็อู้เต๊าตี้เขาถามนั่นเนาะมล บ่าได้ไปตัดตางหากินสูลอ"
(พ่อก็พูดเท่าที่เขาถามนั่นแหละมล ไม่ได้ไปตัดทางทำมาหากินของเจ้าดอก)

"บ่าตัดจะได อ้ายเป็งปี้ฟูบอกว่าจะส่งจันเพ็ญไปเป็นลูกจ้างร้านเจ๊ก บ่าหื้อไปใต้!" 
(ไม่ตัดยังไง พี่เป็งพี่ฟูบอกว่าจะส่งจันเพ็ญไปเป็นลูกจ้างร้านเจ๊ก ไม่ให้ไปใต้!)
"มันก็เรื่องของเปิ้นกา ป้อบ่าเกี่ยว"
(มันก็เรื่องของเขา พ่อไม่ได้ทำอะไร)
"บ่าเกี่ยวจะได ย้อนอี้ป้อไปอู้กับมันนั่นเนาะ มันก็เลยบ่ายอมหื้อลูกไปกับข้า..."
(ไม่กี่ยวได้ไง เพราะพ่อไปคุยกับมันนั่นแหละ มันก็เลยไม่ยอมให้ลูกไปกับฉัน...)
นังมลสาธยายการลงทุนตลอดช่วงสองปีที่ผ่านมา พยายามแวะเวียนไปหา ซื้ออาหารการกินไปเลี้ยงไปสู่
หวังลุงเป็งกับป้าฟูจะยอมขายลูกสาวให้ ที่ไหนได้พอพี่อุ้ยคำไปคุย นางก็คว้าน้ำเหลว ไม่ได้อะไรเลย

พ่ออุ้ยคำฟังหลานเมียพูดยัดเยียดความผิด ซึ่งแกไม่แปลกใจแม้แต่น้อย
มั่นใจสุด ๆ หากไม่ติดเป็นญาติกัน แม่เล้าคงถลกผ้าถุงด่าอย่างที่มีคนเคยโดน
ประโยคคลาสสิคติดปากของป้ามลยามเป้าไม่ตรงอย่างใจหมาย หากเป็นคนด้อยกว่าคือ
"ตัวเองยังเอาไม่รอด มีหน้าเจือกเรื่องชาวบ้าน คนทำมาหากินดี ๆ มายุ่งอะไรด้วย"

หากเป็นคนที่ยังพอเกรงใจเช่นพ่ออุ้ยคำ นางไม่กล้าด่าตรง ๆ ก็จะใช้วิธีป้ายสีหน้าด้าน ๆ
"เฒ่าบ่าอยู่ส่วนเฒ่า ตัวเก่าบ่าลำบากยากจนจะไปฮู้อะหยัง 
คนบ้านนี้มันตึงเป๋นจ่ะอี้ เห็นไผได้ดีบ่าได้ อิจฉาตาฮ้อน มันกั๋วคนจะได้ดีกว่านั่นก่ะ"
(แก่ไม่อยู่ส่วนแต่ ตัวเองไม่ลำบากยากจนจะไปรู้อะไร
คนบ้านนี้มันเป็นอย่างนี้แหละ เห็นใครได้ดิบได้ดีเป็นไม่ได้ อิจฉาตาร้อน กลัวคนจะได้ดีกว่า)

ไม่มีใครอยากสู้รบปรบมือกับป้ามลที่มีเวลาว่างเหลือเฟือ
ชาวบ้านธรรมดาทั่วไป มีภาระหน้าที่ต้องดินรนเหมือนกันทั้งนั้น 
มันจึงเป็นธรรมดาที่ทุกคนจะมองว่า เรื่องของใครก็ของมัน ใช้หัวคิดกันเอาเอง

และป้ามลก็มิได้ละเว้นนินทา ด่าว่าผู้เป็นลุงลับหลัง แต่ป้ออุ้ยคำแกไม่ค่อยเสวนากับใครอยู่แล้ว
วัดก็ไปแค่บุญใหญ่ ๆ นานทีปีหน งานปี๋ใหม่(สงกรานต์)งานกินงานสนุก แกเปิดบ้านรับคน ใครจะมาก็มา ใครไม่มาก็ช่าง
คบหาเฉพาะคนถูกอัธยาศัย ด้วยความเป็นคนเก่าคนแก่ก็มีเสี่ยวมีหมู่กับเขาไม่น้อย
ปกติพ่ออุ้ยไม่ยุ่งไม่สนใจเรื่องคนอื่น วุ่นแต่กับลูกหลานตัวเอง 
ก็พอจะรู้ว่านังมลก็ทำได้แค่ฟาดงวงฟาดงาเท่านั้น 
กับป้ออุ้ยคำนางไม่กล้าทำอะไรมากไปกว่าใส่ร้ายป้ายสีบ่นบ้าอยู่เฉพาะกับคนของตัวเอง

ป้ออุ้ยเคยบอกว่า "เรื่องดี ๆ มีปะเร๊อะปะเต๋อ เลือกฟังเอาก่ะ เป็นหยังต้องไปฟังกำแจ่งกำด่า ฮกหู...มาอู้ใกล้ ๆ จะเอามีดโต้โบ๊ะหัวสักกำ"
(เรื่องดี ๆ มีเยอะแยะเลือกฟังไปสิ ทำไมต้องฟังคำแช่งด่า รกหู...มาพูดใกล้ ๆ จะเอาอีโต้เฉาะให้)

ถึงอย่างนั้นพี่จันเพ็ญรอดพ้นธุรกิจตกเขียว ไม่ใช่ความดีงามของพ่ออุ้ยคำ 
เรื่องนี้ต้องยกความดีความชอบให้กับความยึดมั่นถือมั่นของแม่อุ้ยแปง
แกเป็นคนหัวเก่าชนิดที่ หนุ่มสาวจับมือถือแขนคือผิดผีต้องผูกข้อไม้ข้อมือแต่งงานกัน
ฉะนั้นเรื่องขายตัวมั่วผู้ชาย เป็นเรื่องบัดสีที่ยอมรับไม่ได้เป็นอันขาด

แม่อุ้ยเกณฑ์ญาติ ๆ รวมถึงคนใกล้ชิดที่ไม่เห็นชอบการขายตัวผลัดกันแวะเยี่ยมครอบครัวลุงเป็ง
พูดกันคนละคำสองคำ เหมือนช่วยกันย้ำหัวตะปูคนละไม้ละมือ
ลุงเป็งป้าฟูที่ก็คนบ้านนอกธรรมดา เห็นหมู่ญาติและคนซึ่งแกนับถือไม่เห็นดีเห็นงามกับการไปใต้
ประกอบกับเกรงใจแม่อุ้ยแปงอย่างที่สุด ลุงเป็งก็เลิกลังเลโดยปริยาย
ป้าฟูแกไม่เคยคิดจะส่งลูกพลัดตา เห็นมีคนคิดอย่างเดียวกัน 
ยอมเป็นคนยากแต่ไม่ยอมให้ลูกสาวเป็นกาหลี่ไม่ใช่เรื่องโง่ง่าวอย่างนายหน้าพยายามป่าวประกาศ
ไม่ได้มีแต่ป้าฟูที่คิดตะหงิดอยู่คนเดียว แกก็หน้าชื่นขึ้นมาทันตา

อี่น้องจันเพ็ญคนงามก็มีพี่ ๆ วัยใกล้กันซึ่งอยู่ในฝั่งไม่ไปใต้ค่อย ๆ พูดจา
ช่วยหาทางออก

"เป็นแม่ญิงหาเงิน มันบ่าดีหนาน้อง มันต้องไปนอนกับปู้จายหื้อเปิ้นหยุบเปิ้นก๋ำ
มันบ่าไจ้ผัว มันเป็นแมงอะหยังก็บ่าฮู้ เอาเงินมาฟาดหัวแล้วเฮาก็ต้องยอมฮื้อมันย๊ะ..."
(เป็นผู้หญิงขายตัว มันไม่ดีนะน้อง มันต้องนอนกับผู้ชายให้เขาจับเขาคลำ
มันไม่ใช่ผัวนะ เป็นตัวอะไรก็ไม่รู้ เราไม่รู้จัก พวกมันจะเอาเงินฟาดหัวเพื่อให้เรายอมให้มันชำเรา)

"ไปใต้บ่าไจ้สบายเน้อน้อง คนตี้อื่นเปิ้นดูแคลนถึด ๆ มันมีก๊าบ้านเฮาเนี่ยตี้ว่าดี"
(ไปใต้มันไม่สบายนะน้อง คนที่อื่นเขาดูถูกทั้งนั้น ไม่เหมือนที่บ้านเรานะ)

"ไค่หื้ออี่ป้ออี่แม่สบาย ไปย๊ะก๋านในกาดบ๋อ เป็นมีตี้อยู่ตี้กิ๋นหื้อพร้อม
เงินเดือนตี้ได อี้ปี้ก็เอามาหื้อแม่ซื้อข้าวซื้อกินก็ได้ลอ
กาดก็อยู่เต๊าอี้ กึ๊ดเติงบ้านจะปิ๊กเมื่อใดก็ได้ จะไปใต้ย๊ะหยัง บ่าฮู้เมื่อใดจะได้ปิ๊กบ้าน
บ่าอาลัยหาอี่ป้ออี่แม่กา..."
(อยากให้พ่อแม่สบาย ไปทำงานในตลาดไหม เขามีที่อยู่ที่กินให้พร้อม
เงินเดือนที่ได้ พี่ก็เอามาให้แม่ซื้อข้าวซื้อของได้เหมือนกัน
ตลาดอยู่แค่นี้ คิดถึงบ้านจะกลับเมื่อไหร่ก็ได้ จะไปใต้ทำไม ไม่รู้เมื่อไหร่จะได้กลับบ้าน
ไม่คิดถึงพ่อแม่เหรอ)


จันเพ็ญได้ข้อมูลอีกด้าน ประกอบกับพ่อแม่ก็ไม่สนับสนุน เธอเป็นเด็กดีที่เชื่อฟังพ่อแม่อยู่แล้ว
เด็กหญิงจันเพ็ญคนทุกข์คนยากจึงเป็นหนึ่งในไม่กี่รายของยุคนั้น ที่รอดพ้นจากปากเหยี่ยวปากกา
ทั้งหมดนี้ ไม่ใช่ความดีความชอบของใครคนใดคนหนึ่ง แต่เป็นเพราะ...

เมื่อขอคำปรึกษาถูกคน ย่อมได้คำตอบถูกต้อง
การขอความช่วยเหลือทำไปด้วย สำนึกผิดชอบชั่วดี มิใช่ขอพึ่งพาอาศัยเอาตัวรอดไปวัน ๆ
การให้ความร่วมมือของเพื่อนบ้าน ญาติ ๆ ไม่ใช่คนใดคนหนึ่งมีบทบาทแต่ทุกคนเฉลี่ยบท 
ซึ่งก็คล้าย ๆ กับจิตวิทยาของฝั่งนายหน้า ต่างตรงที่ชาวบ้านทำด้วยความรู้สึกบริสุทธิ์ใจแท้จริง

กระนั้นยกเครดิตให้แม่อุ้ยแปงมากที่สุดค่ะ


...พี่จันเพ็ญแต่งงานในวัยยี่สิบกลาง ๆ กับผู้ชายที่รักเธอ มีลูกสองคน ครอบครัวราบรื่นปกติสุข
เมื่ออ้ายน้อยเรียนจบประถมก็ไปเป็นลูกจ้างร้านเดียวกันกับพี่สาว
ลูกคนที่สี่กับที่ห้าของลุงกับป้าได้เรียนหนังสือต่อมากกว่าประถม ทุกคนพ้นภาวะข้นแค้น
 ครอบครัวป้าฟูลุงเป็งมีความสุขตามอัตภาพ คือกินอิ่มนอนอุ่นเหมือนชาวบ้านทั่ว ๆ ไป
ลุงเป็ง...ยังมีชีวิตอยู่
ป้าฟู...เสียชีวิตเมื่อหลายปีก่อนด้วยโรคมะเร็ง

แม่อุ้ยแปง...เสียชีวิตด้วยโรคชรา นานเกือบยี่สิบปี
พ่ออุ้ยคำ...เสียชีวิตด้วยโรคประจำตัวและโรคชรา เมื่อยี่สิบกว่าปีมาแล้ว

ป้ามล...หลังตกเขียวล่มสลาย ชีวิตก็ตกต่ำลงเรื่อย ๆ
สุดท้ายหมดตัว และป่วยเรื้อรังทรมานอยู่นาน ก่อนจะเสียชีวิตด้วยสารพัดโรคภัยที่รุมเร้า

ตอนหน้า...จะสรุปไทม์ไลน์ช่วงตกเขียวระบาดจ้ะ...
comment366-1:กึ้ดเติงกาอุ๊ยกับบุลีขี้โย ละอ่อนบะเด่วจะฮู้จักอยู่ก่อบะฮู้ เมี่ยงตวย เวลาอู้กั๋น สาบเมี่ยงตึ๊ง

กลับโหมดภาษาไทย

ตอนเริ่มอ่านรู้สึกเหมือนต้นไม้ขาดน้ำไปเลย ใจมันรู้สึกแห้งโหยอย่างบอกไม่ถูก เพิ่งจะตอนนี้เอง เหมือนพี่มิ้วรดน้ำให้ชุ่มฉ่ำหัวใจ รู้สึกดีกับความผูกพันแน่นเหนียว ของคำว่าสถาบันครอบครัว แต่จะมีซักกี่คนโชคดีเหมือนพี่จันเพ็ญ จริงๆคงเป็นน้าจัน ป้าจันแล้วตอนนี้ โชคดีที่พ่อแม่ไม่มักง่ายหูวาวตาวาวกับเงิน โชคดีที่มีอุ๊ยแปง การมีผู้ใหญ่ที้เป็นร่มโพธ์ร่มไทร เป็นที่พึ่งให้ลูกหลานได้นี่มันดีจริงๆเน๊าะ

อาลัยหาป้ออุ๊ยแม่อุ๊ย บะเดวนี้จะไปอยู่ตางใดกั๋นแล้วบะฮู้ ถ้ายังอยู่ละหันความเป๋นไปของลูกหลานตึงวันนี้ เปิ้นจะกึ้ดจะไดหา
comment367:เป็นกำลังใจให้นะคะ
comment368:อ่านมาแล้วทำให้คิดถึงค่านิยมการหาผรัวฝรั่ง(ไม่ใช่ทุกคู่เน้อ) การเก็บสินสอดแพงๆ คือทุกอย่างเป็นเงินเป็นทองแต่ฉาบด้วยความกตัญญูและอ้างว่าทำตามประเพณี
comment368-1:อย่างน้อย ผ ฝรั่งก็ได้ผู้ชายคนเดียว อยู่กินดูแลกัน ถึงจุดประสงค์คือจับผู้ชายรวยๆ ก็เถอะนะ
comment369:ใครทันได้ดูตัวนี้บ้าง
https://www.youtube.com/watch?v=a4qMMRiYMj0
comment369-1:เห็นเมื่อสมัจเด็กก็ยังรู้สึกแย่ ยิ่งเก็๋นตอนโตขึ้นกว่าเดิมยิ่งรู้สึกแย่กว่า
comment369-2:ขอบคุณครับ
comment370:บ่ะเด่วนี้ลูกปี้จั๋นเป็ญก่อสิท่าจะอายุเต้าหมู่น้องเขาเนี้ยก๊า // เขียนต่อยุคไปญี่ปุ่น ยุคอาบอบนวดเลยปี้
comment370-1:ไจ้เจ้า...ลูกปี้จันเพ็ญ อายุซาวป๋าย ๆ ไล่กั๋นกับหมู่น้องนั่นเนาะ
comment370-2:ลูกเปิ้นหล่อก่อปี้ 5555555555
comment370-3:จะไปมาแฮ่นนี้เน้อ

[Spoil] คลิกเพื่อดูข้อความที่ซ่อนไว้ฮื้อปี้ก่อน 55555
comment371:
comment371-1:
comment372:โอย ลุ้นกับพี่จันเพ็ญมากค่ะคุณมิ้ว

แอบอยากรู้อีกเรื่องค่ะ พอเอดส์เริ่มระบาด คนที่ไปใต้ป่วยกลับมาอยู่บ้านและเริ่มตายกันไปทีละคน
คนในหมู่บ้านเค้ามีท่าทีอะไรกับแม่เล้าอย่างป้ามลมั้ยคะ
โดยเฉพาะครอบครัวที่ลูกสาวไปใต้และป่วยกลับมา เค้ามีไปต่อว่าต่อขานป้ามลบ้างมั้ย
หรือแค่คิดว่ามันเป็นกรรมเก่าของตนเองและลูกเฉยๆคะ
comment373:ขอบคุณสำหรับกระทู้ดีๆค่ะ❤️🙏🏽
comment374:ล๊อคอิน มาให้กำลังใจค่ะ  ตอนเด็ก ๆ ได้ยินเรื่อง ตกเขียวจากทีวีบ่อยมาก  แต่ก็ความที่ยังเด็กเลยไม่ค่อยได้สนใจ บ้านเราอยู่ชลบุรี  เมื่อตอนเล็ก ไปหาตาที่พัทยาบ่อย ๆ  กลางคืนเห็นพวกสาว ๆ ควงฝรั่งประจำ  แต่เราก็ไม่ได้สนใจ เล่นกับพี่น้องตามประสาเด็กไป  ทุกวันนี้ไปพัทยา เห็นสาวที่มาขายเป็นชาวต่างประเทศซะส่วนใหญ่แล้ว  ไม่หมดจากสังคมจริง ๆ
ปล. อยากรู้เพจค่ะ รบกวนหลังไมค์แจ้งได้มั้ยคะ ขอบคุณค่ะ
comment375:ติดยิ่งซีรีย์อีกคร่าตอนนี้
comment376:ยาวไปยาวปายยยยย เกาะต่อเรื่อยๆไม่มีเบรกฮะ 5555
comment377:อ่านมาถึง ตรงนี้  เศร้าใจมาก   ไม่รู้ว่าอ่านพลาดหรืออะไร ก็ตาม  แต่มันเหมือน  นายหน้า พ่อแม่  สังคม และ อิเจ้าของซ่อง เลวเลยนะ


แต่ ที่ผมรู้สึกว่า  ความเลวมันมีมากแต่ขาดการพูดถึงคือ ผู้ซื้อ นี่แหละ   เจี้ย จริงๆ   ไอ้แก่ มีเงิน ที่คอย ถามหาซื้อ นี่แหละเลวตัวแท้ 


ถ้าไม่มีคนซื้อ ก็ขายไม่ได้   เพราะมันมีคนซื้อนี่แหละ     สังคมมันเลยเลว 


ปัจจุบัน  ก็ใช่ว่าจะไม่มี เพียงแต่ เด็กมันขายตรงแล้ว ไม่ต้องผ่าน นายหน้า
comment377-1:จริงค่ะ ยิ่งพวกแก่ตัณหากลับ มาเที่ยวแล้วเจอเด็กคราวลูกคราวหลานหน้าตื่นๆ ยังทำลงไปได้ยังไง พวกนี้ชั่วมาก
comment377-2:เห็นด้วยมากๆ ความเลวมันมีมากแต่ขาดการพูดถึง

ในบางสังคมมองเป็นเรื่องธรรมดาด้วย 

จนบางทีเราเกลียดคำนี้ "ผู้ชายไม่เสียหาย"
comment378:แล้วสำหรับคนที่ไม่สวยล่ะค่ะ โดนขายไปแล้วชีวิตเป็นยังไง เห็นพี่บอกจะเล่าให้ฟังอ่า
comment378-1:รออ่านด้วยยย
comment379:รู้สึกแปลกๆ.......  ไม่รู้ว่าพวกแม่เล้าหรือคนซื้อ จนถึงวันนี้มันรู้สึกผิดบ้างหรือเปล่า
ถ้าเราเลี้ยงคนให้รู้สึกผิดชอบกับเรื่องแบบนี้ไม่ได้ ปัญหานี้ก็คงไม่หมด ไม่มีคนไทยก็เอาต่างด้าวมาขายแทน

แม้จะเป็นสมัยนี้ที่การขายตัวเปลี่ยนรูปแบบ ถ้าไม่มีคนซื้อก็ไม่มีคนขายนะ.....
(อันนี้ไม่ได้ว่าคนเลือกจะขายผิดนะ แค่พูดว่าการซื้อขายมันไม่ได้เป็นความรับผิดชอบของคนขายฝ่ายเดียว)
comment379-1:บางประเทศการค้าประเวณีถูกกฎหมายก็จริง

แต่คนซื้อผิดกฎหมาย โทษหนักซะด้วย
และโดนสังคมลงทัณฑ์นี่แหละหนักสุด
comment380:จากข้อสังเกตของผู้เขียน
จิตวิทยาหมู่ ก่อให้เกิดการเห็นด้วยคล้อยตามกันเป็นกลุ่มใหญ่ [Spoil] คลิกเพื่อดูข้อความที่ซ่อนไว้เดิมใช้คำว่าอุปทานหมู่ และใช้ได้ผลดีมากกับสังคมชนบท
ซึ่งหากใช้จิตวิทยาในทางที่ดี ก็จะมีเรื่องดี ๆ ตามมา
และก็อย่างที่เราเห็นทั้งจากกระทู้นี้และข่าวสารต่าง ๆ ในปัจจุบัน
ถ้าใช้ในทางที่ผิด มันจะส่งผลร้ายต่อชุมชน ชนิดที่การแก้ไขเป็นเรื่องหนักหนาสาหัสยิ่งนัก

กรณีครอบครัวลุงเป็งป้าฟู 
ผู้เขียนพยายามลงรายละเอียดสภาพความเป็นอยู่ สะท้อนวิถีชีวิต เพื่อให้ผู้อ่านมองเห็น "ความจน" ชัด ๆ
ซึ่งเมื่อเรารู้เราเห็นความลำเค็ญแสนสาหัส 
วันนั้นหากป้าฟูหรือลุงเป็ง ตัดสินใจส่งลูกสาวไปใต้กับป้ามล
เราจะชี้หน้าด่าลุงกับป้าคงไม่ค่อยเต็มปากนัก ก็เขาจนมาก จนถึงขนาดไม่มีเสื้อผ้าจะใส่ ไม่มีจะกิน
ไม่มีผ้าห่มคลุมร่างในยามหนาว กินไม่เคยอิ่มท้อง นอนก็ไม่เต็มตื่น เป็นครอบครัวไร้ตัวตนในชุมชน
แล้วถ้าพวกเขาจะดิ้นรนพาตัวเองพ้นภาวะแร้นแค้นทุกข์ระทม 
โดยเฉพาะกรณีพี่จันเพ็ญสมัครใจ พร้อมจะเสียสละตัวเองเช่นนี้ แม้จะเป็นวิธีที่เราไม่ชอบใจ 
แต่ถ้าเราอยู่ในฐานะที่ช่วยอะไรใครไม่ได้ ก็คงไม่ไปยุ่ง ไม่ไปก้าวก่าย ใช่หรือไม่?

ซึ่งมันก็เหมือนเพื่อนร่วมหมู่บ้านรายอื่น ๆ นั่นแหละค่ะ
รู้นะ เห็นนะ ไม่ชอบนะ แต่ก็ทำอะไรไม่ได้
ยิ่งเมื่อครัวใด ยืนยันว่า "เรื่องของฮา คิงเขาหาข้าวใส่ท้องหื้อลูกเมียฮาก่ะบ๊ะ!"  
"ฮาจะตกหม้อนะฮก คิงจะขึ้นสวรรค์ ก็ตัวไผตัวมัน บ่าต้องเษือก" 
เรื่องของกู พวกแกหาข้าวใส่ท้องลูกเมียกูไหม
(กูจะตกนรก เมิงจะขึ้นสวรรค์ ก็เรื่องของใครของมัน อย่าเษือก!)
ชาวบ้านในเวลานั้นก็ต้องก้มหน้านิ่งเงียบ เก็บความคิดต่อต้านไว้กับตัว

จะรบรากับเอเย่น แม่เล้า ก็ไม่ใช่เรื่องง่าย ๆ 
การหากำไรจากเด็กสาวเป็นอาชีพพวกเขา ดังนั้นเขาก็ต้องทุ่มเททำทุกวิธีเพื่อให้ธุรกิจบาปเบ่งบาน
หากเราเข้าไปขวาง เหยาะ ๆ แหยะ ๆ แค่พูดจาคัดค้านไปวัน ๆ
แต่ไม่มีอะไรเป็นชิ้นเป็นอันให้เห็น ให้จับต้อง
"ลมปาก ก็เหมือนลมดาก" พ่นออกมาแล้ว จะเหม็นจะหอมมันก็จางหายเหมือนกัน!

อย่างบ้านลุงเป็ง ถ้าแม่อุ้ยไม่บากหน้าไปหาญาติมิตร ไม่ไปขอพึ่งผู้หลักผู้ใหญ่มาช่วยเกลี้ยกล่อม
พี่จันเพ็ญก็จะเป็นหนึ่งรายที่ถูกขายให้ซ่อง! โดยทั้งครอบครัวไม่มีใครรู้ว่าการแก้ปัญหาง่าย ๆ 
ในระยะยาวจะส่งผลร้ายแรงเพียงใด ปี้จันเพ็ญที่ผู้เขียนรู้จัก อาจจะไม่มีชีวิตอยู่เช่นทุกวันนี้
ครอบครัวลุงเป็งกับป้าฟูก็คงไม่เป็นปกติสุขเหมือนเราท่านทั้งหลายในปัจจุบัน


เด็กหญิงถูกพ่อแม่ขายให้กับนายหน้า ถูกพาเข้าซ่องนางโลม ที่จริงมีมานาน
การบังคับขู่เข็ญลูกเต้าให้เป็นสินค้ากาม มีน้อยกว่าความสมัครใจของเด็ก
"ตกเขียว" ครึกโครม โด่งดัง พ่อแม่และเด็กหญิงพากันหลั่งไหลเข้าสู่วงจรอุบาทว์คับคั่งในบางพื้นที่ 
สะพัดแพร่หลายประมาณปีพ.ศ. 2520 - พ.ศ. 2530 ต้น ๆ
ความพยายามรณรงค์ต่อต้านตกเขียวอย่างจริงจังทีละน้อย 
ขาดความเข้าใจในปัญหาก็เป็นประการหนึ่ง อีกประการก็คือปัญหาฝังรากลึกยาวนานเกินกว่าจะแก้เพียงข้ามปี 
ประกอบกับค่านิยมให้ความสำคัญกับวัตถุเบ่งบานสุดขีดก็เป็นอุปสรรคสำคัญ

ทีวี ตู้เย็น บ้านหลังใหม่ทันสมัย ของกินของใช้ที่เคยได้แค่อยาก
กลายเป็นอะไรที่เอื้อมไม่ยากอีกต่อไป มันไม่ใช่แค่ความอยากมีอยากได้เท่านั้น 
มันคือการถีบตัวเองจากชนชั้นไร้ตัวตนเป็นคนมีที่ยืนในสังคมกับเขาบ้าง! 
ไหนจะวิถีชีวิตที่เปลี่ยนแปลง จากควายเฒ่ากลายเป็น ควายเหล็ก (รถไถนาเดินตาม)
ปั่นจักรยานกางจ้อง เปลี่ยนเป็นขี่มอร์เตอร์ไซค์เต๊ะจุ้ย(เต๊ะจุ้ย=อวด) หลายบ้านถอยกระบะมาจอดเล่น ๆ ก็ยังมี
จนกระทั่งเอดส์ที่เปรียบดั่งกรงเล็บมัจจุราชฉีกขย้ำชีวิตอย่างไม่ปราณี 

จะถูกบังคับ จะสมัครใจ จะยากจนข้นแค้น จะโลภเห็นแก่ตัว
มัจจุราชหยิบยื่นความตายโดยไม่สนใจเหตุผลความจำเป็นของหน้าไหน!
ผู้คนล้มตายดั่งใบไม้ร่วง ความจนกลายเป็นความน่ากลัวที่ทนไหวขึ้นมาทันที!

ตอนหน้า เป็นช่วงท้ายของยุคตกเขียว
ที่ถามว่าคนไม่สวย จะมีชะตากรรมอย่างไร
ยุคสาวไปญี่ปุ่นเป็นเช่นใด
ครอบครัวที่สูญเสียลูกให้กับโรคร้าย หรือทำชีวิตหล่นหายไปกับชะตาวิปโยค พวกรู้สึกอย่างไรบ้าง ฉันถ่ายทอดแน่นอนค่ะ

และอะไรที่อยากถาม โปรดทิ้งคำถามไว้นะคะ

ขอบพระคุณทุกท่านที่กรุณาให้กำลังใจและติดตามอ่านอย่างอดทน

ปล.ยืนยันว่าภาษาเหนือไพเราะ และควรใส่ในบทความนี้อย่างยิ่ง (ดื้อเนอะ แต่ก็ดื้อน่ารักนะ ว่าปะ 555)

ปล.2 เมื่อจบกระทู้เรียบร้อย ผู้เขียนจะเรียบเรียงเนื้อหาทั้งหมดจัดทำเป็น e-book ให้ดาวน์โหลดฟรีนะคะ

ปล.3 หากมีใครหรือกลุ่มองค์กรใด สนใจตีพิมพ์บทความเพื่อแจกจ่ายเป็นวิทยาทาน ผู้เขียนยินดีแบ่งปันต้นฉบับค่ะ
ทั้งนี้กรุณาติดต่อขอคำยินยอมก่อนนะคะ (เดี๋ยวเอาไปดัดแปลงผิดวัตถุประสงค์ อิฉันจะโดนด่าฟรี ไม่เอาเน้อ...)

[Spoil] คลิกเพื่อดูข้อความที่ซ่อนไว้เดิมใช้คำว่าอุปทานหมู่ ซึ่งผิดค่ะ เพราะอุปทานหมู่ เป็นปรากฎการณ์ที่เกิดขึ้นเกี่ยวกับจิตสังคมซึ่งเกิดขึ้นกับบุคคลตั้งแต่๑ คนขึ้นไป 
เหตุการณ์ดังกล่าวจะเกิดขึ้นในกรณีที่กลุ่มบุคคลนั้น มีความคิด ความเชื่อว่า ตนเจ็บ ป่วยเป็นโรคเดียวกัน หรือเผชิญปัญหา
เดียวกัน จึงแสดงอาการออกมาแบบเดียวกัน  สรุปง่าย ๆ อุปทานหมู่คือเชื่อว่าตัวเองเป็นโรคเจ็บป่วยหรือกำลังตกอยู่ในภาวะคับขันร่วมกัน

ขอบคุณน้องน่ารักในเพจที่กรุณาท้วงติง หาข้อมูลที่ถูกต้องมาแบ่งปันค่ะ
comment380-1:จริง ๆ อยากรู้ว่า ขบวนการใหย่ในยุดคนั้นผันไปทำอะไรกันแล้วบ้างแฮะ ๆ
comment380-2:ที่ทักแชตไปถามว่า เคยมีบ้านที่เค้าส่งลูกไปใต้ยกบ้าน สุดท้ายกลับมาตายยกบ้านอ่ะค่ะ
comment380-3:ตอบ et009
เล่นการเมือง แฮ่ ๆ

แต่ตอนนี้ตายหมดแล้วค่ะ...
อายุเอเย่นกับพ่อเลี้ยงแม่เล้าทั้งหลายตอนนั้นก็ประมาณ 30 ปี
ถ้าอยู่ยั้งยืนยาวถึงเดี๋ยวนี้ก็ 70-80 ปีนะคะ 

ลูกหลานไม่มีใครสานต่อธุรกิจที่มันต้องใช้ความเหี้ยมโหดเฉพาะตัวมาก

แต่ถ้าถามว่าหลังตกเขียวซาใหม่ ๆ เขาทำอะไร
เขาก็ยังคงอยู่ในธุรกิจค้าประเวณี เปลี่ยนเป้าจากเด็กหญิง เป็นแม่ญิงที่สมัครใจค่ะ
และก็อย่างว่าเอดส์ระบาดหนัก ธุรกิจก็ง่อนแง่นซวนเซ แพแตกไปตาม ๆ กัน
comment380-4:ปักรอตอนต่อไปตรงนี้ ^^
comment380-5:เล่นการเมือง อิอิ  ตอบได้เข้าเป้ามาก 555+ 

คราวหน้าขอเรื่องการเมืองกับกิจการส่ีเทานะครับ อิอิ
comment380-6:ยืนยันด้วยคนค่ะ ว่าภาษาเหนือไพเราะ ฟังแล้วเย็นๆ สบายหู ชอบค่ะ ถึงไม่เข้าใจทุกคำก็เถอะ ^^ (เค้าเป็นคนใต้นะ)
comment381:เอาไว้คุณมิ้วจบแล้วจะเสริมสั้นๆเรื่องการเปลี่ยนแปลงทัศนคติเรื่องโรคเอดส์ในสังคมไทย ซึ่งผมเห็นว่าเป็นจุดเปลี่ยนสำคัญในการเปลี่ยนโฉมการต่อต้านโรคเอดส์ในประเทศไทย ขอตัวไปค้นเอกสารสมัยนั้นก่อน ถ้าไม่เจอคงต้องเขียนจากความทรงจำ(ที่รางเลือน)
comment381-1:รอค่ะ
comment381-2:ขอมารอด้วยนะคะ
comment382:เมื่อวานผมอ่านถึง คห. 301 แล้วรู้สึกหดหู่มาก กอรปกับง่วงก็เลยนอนก่อน
เมื่อคืนผมถึงกับฝันร้ายเลยทีเดียว

เรื่องตกเขียว ผมได้ยินมานานแล้วครับ แต่รายละเอียดผมไม่ได้รู้ลึกมากนัก เพราะผมรู้จากคนโน้นนิด คนนี้หน่อย
ผมจะเอาเรื่องที่ผมเคยได้ยินมาเล่าให้ฟังบ้างครับ อาจจะไม่ได้เป็นเรื่องของคนๆเดียวที่ยาวๆ
แต่ทว่าเป็นเรื่องของหลายๆคน  คนละนิดละหน่อยครับ

บ้านผมอยู่ทางเหนือเช่นกัน แต่ไม่ใช่ พะเยา และเชียงราย
ผมเกิดปี 30 ครับ ตอนอยู่ประถมมีครูเคยเปิด Video เกี่ยวกับโรคเอดส์ให้ดูบ่อยๆ น่ากลัวมากกกกกกก
ไม่แน่ใจเป็นสารคดีที่เขาไปถ่ายทำมาจริงๆ หรือว่าเป็นการแสดงหนังสั้น แต่น่ากลัวมาก
เป็นเรื่องราวของหญิงสาวที่ อ.ดอกคำใต้ ที่ไปขายบริการ แล้วเป็นเอดส์กลับมาตายที่บ้านจำนวนมาก
ผอม ดำ แห้ง เหลือแต่กระดูก เดินแทบไม่ไหว นอนอยู่บนเตียง ใครเห็นก็รังเกียจมาก
ตอนนั้นผมยังไม่ทราบนะครับว่า ที่เขาว่าเขาขายบริการกันที่ไหน
ดูเสร็จครูก็สอนว่าโรคนี้อันตรายมาก ใครเป็นผู้หญิงเรียนจบแล้วอย่าได้ไปขายบริการเด็ดขาด


สมัยก่อนช่วงที่เรียนประถม เคยได้ยินว่าคนในหมู่บ้านผมไปขายบริการที่ มาเก๊า กับสิงคโปร์ ช่วง พ.ศ. 35 - 40
คนที่ไปมาเก๊านั้นรวยมาก มีเครื่องซักผ้าบ้านแรกๆในหมู่บ้าน นั่นก็คือพี่สาวของเพื่อนผมนั่นเอง
เพื่อนมีพี่สาว 5 คน ถ้าจำไม่ผิด แต่ที่ไปขายบริการ น่าจะ 3 คน ตอนนั้นเพื่อนมีเงินมีทองใช้ตลอด
มีเสื้อผ้าชุดนักเรียนใหม่ๆ ใส่ทุกปี ในขณะที่คนอื่นๆแทบไม่มีใครได้ชุดใหม่แบบนี้เลย
ได้เงินไป รร.วันละหลักร้อย ส่วนผม ๑ บาทเอง
ส่วนคนที่ไปขายบริการที่สิงคโปร์นั้นก็ 3 พี่น้องเหมือนกัน ส่งเงินกลับมาให้ทางบ้านตลอด
ทั้ง 6 คนที่ไปทำงานต่างแดนนั้น ไม่ได้ติดโรคนะ ตอนนี้รู้สึกจะแต่งงานกับคนมาเก๊า และสิงคโปร์ 
มีครอบครัว มีลูกหมดแล้ว อ้อ มีคนหนึ่ง จมูกเน่า ที่เกิดจากการเสริมที่ไม่ได้มาตรฐาน

พูดถึงคนเป็นโรคเอดส์ตายในหมู่บ้านนั้น เท่าที่ทราบไม่ได้เกิดจากการขายบริการนะครับ
แต่ติดจากสามี หรือภรรยาที่ติดมาจากคนอื่นมาอีกที ประมาณนั้น

ที่หมู่บ้านผมจะรังเกียจคนที่ขายบริการมาก (เห็น คห.บนๆบอกว่าคนเหนือไม่รังเกียจ อาจจะเป็นบางที่รึเปล่า)
แต่จะไม่พูดต่อหน้า คนจะไปพูดลับหลังว่า บ้านนี้ไปขายบริการมา ถึงได้รวยเช่นนี้ ประมาณนี้มากกว่า
แต่ถ้าคนเหนือนิยมให้ลูกสาวได้ผัวรวย อันนี้ จ.ผมมีจริงครับ และผมคิดว่าที่อื่นๆก็เป็น
ส่วนจะเป็นมากหรือน้อยอันนี้ไม่ทราบ


ตอนนี้คนที่ไปขายบริการที่ นราธิวาส หาดใหญ่ หรือ มาเลเซีย ยังมีอยูครับ
ตอนเรียนอยู่ปี 1 มีเพื่อนคนหนึ่งชื่อ แอน (นามสมมุติ) เพื่อนของแอน เป็นคนพะเยา อ.จุน เธอไปทำงานแบบนี้ที่มาเลย์
ส่งเงินกลับบ้านสร้างบ้านใหญ่โตเลยทีเดียว ส่วน แอน เป็นคนดอกคำใต้ เรียกได้ว่าเกิดในดงอย่างว่าเลยทีเดียว
แต่เธอไม่ใช่ผู้ที่ทำอาชีพอย่างว่า เธอเรียนเก่งมาก ตอนเรียนจบ แอนได้ทุนไปเรียนที่ฮาร์บินประเทศจีน
ตอนนี้กลับมาเป็นครู แต่เรื่องอย่างว่านั้นผมไม่เคยพูดคุยกับเธอเลย เพราะเกรงใจที่เธอเป็นคนอำเภอนั้นด้วย

ส่วนข้อมูลอื่นๆมักได้จากคนอื่นๆมากกว่า เช่น นิว คนนี้ก็เพื่อนสนิทรุ่นเดียวกัน เมื่อหลายปีก่อนไม่น่าเกิน ๕ ปี
เธอก็เคยไปทำงานที่มาเลย์ (เมืองอะไรไม่แน่ใจ แต่ใกล้ๆชายแดนไทย) กับเพื่อนสาวคนอื่นๆ 
รู้ทั้งรู้ว่าไปเป็นเด็กเสิร์ฟเสี่ยงต่อการขายบริการมาก
หรือว่าเบื้องหลังคือการขายบริการนั่นเอง เธอเดินทางไปมาเลย์กับเพื่อนๆอีก 2 - 3 คน
แต่ นิว อยู่ได้แค่อาทิตย์เดียวเธอก็กลับ เธอเล่าให้ฟังว่า ไปทางโน้น เขาให้ทำงานเสิร์ฟ
แต่แขกมาเลย์สามารถพาไปอ๊อบข้างนอกได้ แต่เขาไม่ยอมไป เจ้าของร้านก็ด่า
อีกอย่างแค่เสิร์ฟจะไม่ได้เงินมาก ก่อนกลับเห็นบอกว่ามีเงินแค่ 500 พอข้ามมาถึงชายแดนไทย
เลยโทรให้เพื่อนที่อยู่ไทยอีกคน โอนเงินให้เป็นค่ารถกลับพะเยาในที่สุด
บอกว่าชาตินี้ต่อให้จนแค่ไหนก็จะไม่ไปอีกเด็ดขาด

ส่วนเรื่องที่ว่ายุคที่สาวไทยไปทำงานที่ญี่ปุ่นนั้น เคยได้ยินเพื่อนเล่าผ่านๆนิดหน่อยว่าสมัยก่อน
คนในหมู่บ้านเขานิยมไปทำงานแบบนี้ที่ญึ่ปุ่น เดี๋ยวนี้ไม่รู้ว่ามีไหม


เมื่อ ๕ ปีที่แล้ว ผมเคยทำงานที่ สถาน อาบ อบ นวด ย่านรัชดา ผมเป็นเด็กเสิร์ฟอยู่ coffee shop
เสิร์ฟอาหารให้แขกที่มาเที่ยวนางงามตู้กระจก ก็จะมีที่สั่งกับข้าวกินแล้วค่อยขึ้นข้างบน
หรือขึ้นลงมาแล้วค่อยสั่งกินก็มี บางทีผมก็ช่วยแขกถือเหล้า ไวน์แพงๆขึ้นไปส่งบนห้องก็มี
เคยเจอพวกดาราต่างๆมาเที่ยวด้วย แต่พวกนี้จะไม่ค่อยกล้านั่งข้างล่าง
แต่จะขึ้นไปรอบนห้อง แล้วดูผ่านทีวี เขาจะมีกล้องที่ถ่ายหญิงสาวสดๆ แล้วยิงขึ้นไปบนห้องต่างๆ
เพื่อให้คนที่ไม่สะดวกนั่งข้างล่างได้เลือกกัน ถ้าชอบคนไหนก็เรียกให้ขึ้นไป

ส่วนเชียร์แขกมีทั้งชายและหญิง บางคนก็เคยเป็นนางงามตู้กระจกมาก่อน แต่พออายุเยอะ ก็เลยผันตนเองมาเป็นเชียร์แขก
ซึ่งหลายๆคนจะมีลูกค้าประจำของเขา เช่น นายตำรวจชื่อ D (นามสมมุติ) คนนี้มาเมื่อไหร่ก็เลือกแต่ น้อง บี(นามสมมุติ)
แต่ถ้าเป็นแขกขาจร เชียร์แขกก็จะคอยเชียร์ว่า คนนั้น คนนี้สวย ฝีมือดี แจ่ม โม้กได้ ทุกอย่างได้ อะไรประมาณนี้
เพราะถ้าแขกเลือกคนที่เชียร์แขก เชียร์นั้น เขาก็จะได้ส่วนแบ่งด้วย แต่เท่าไหร่ ไม่ทราบ
บางทีพวกเด็กเสิร์ฟอย่างพวกผมก็เรียนพวกนี้ว่า เชียร์แDก เพราะงานสบาย แถมบางคนได้เงินแต่ละเดือนเยอะมาก
บางคนได้เกือบแสนเลยก็มีครับ บางคนพูดได้หลายภาษายิ่งดี
นางงามตู้กระจกบางคนทำงานแบบนี้เป็นอาชีพเสริม เพราะยังเรียนอยู่
ส่วนบางคนทำเป็นอาชีพหลัก เท่าที่ทราบเขาจะมีการตรวจโรคตลอด แต่ทุกๆกี่เดือนนั้นจำไม่ได้แล้ว
บางคนทำไปสักพักได้เงินก้อนก็จะออกไปลงทุนทำอย่างอื่น
บางคนก็ได้เสี่ยเลี้ยง และเช่าห้องให้อยู่เฉยๆ ได้เงินเดือนละเป็นหมื่นๆ แบบนี้ก็มี
บางคนมีแฟนแล้ว แถวแฟนหนุ่มขับรถมาส่งเธอที่ที่ทำงานด้วยก็มี
บางคนก็ได้เงินมา แล้วไปเที่ยว บาร์โฮส ก็มี
สาวไซด์ไลน์สมัยนี้ไม่ได้จนเสมอไปครับ บางคนที่บ้านก็มีฐานะอยู่แล้ว แต่รักสบายไง
นั่งถ่างขาแปปเดียวก็ได้เงินมาแล้ว(อันนี้ไม่ได้พูดเองนะ ได้ยินหลายๆคนก็พูด)
อยากมีเงินเที่ยวไปวันๆ ประมาณนั้น
บางคนเรียนจบมหาลัย ภาษาอังกฤษดีมาก ก็มีทำอาชีพนี้

สาวๆบางคนสาวมาก สวยกว่าพวกดารานางเอกอีกครับที่ทำอาชีพนี้
ที่ผมเจอมาปัจจุบันนี้ไม่ได้มีแค่สาวเหนือเท่านั้น แต่สาวทางใต้ก็มี อีสานก็มีครับ
มากสุดที่เจอรู้สึกจะเป็นอีสาน

บางคนเป็นแค่เด็กเสิร์ฟ coffee shop ซึ่งมิใช่สาวไซด์ไลน์
แต่มีเสี่ยมาเลี้ยงและให้เธอออกไปทำงานอย่างอื่นก็มี หรืออยู่เฉยๆ แต่ได้เงินทุกเดือน

แขกต่างชาติบางคนนิยมซื้อทีเดียว ๔ คนก็มี เช่นพวกฝรั่ง เป็นต้น
แขกบางคนก็โรคจิตเต็มทน เคยมีคนญี่ปุ่น จ้างเพื่อนผมที่เป็นเด็กเสิร์ฟ
ขึ้นไปดูเขากับสาวไซด์ไลน์มีอะไรกัน แบบนี้ก็มี ตลกจัง
แต่เพื่อนบอกว่าได้ครั้งละ 500 บาทนะ

ณ ตอนนี้ยังมีเอเย่นที่คอยหาเด็กสาวไปทำงานที่หาดใหญ่ หรือมาเลย์อยู่ครับ
แต่จะไม่ใช่เด็กสาวอายุ 12 -15 ละ แต่จะโตกว่านั้น 
ญาติของเพื่อนผมเองที่อยู่พะเยาครับยังเป็นเอเย่นอยู่
แต่เพื่อนไม่ได้สนใจ เพราะเขาเป็นผู้ชาย ไม่ยุ่งกับเรื่องเหล่านี้อยู่แล้ว

.
ถามว่าการศึกษาช่วยแก้ปัญหานี้ได้ไหม ผมก็บอกไม่ถูก
หรือว่าค่านิยม ? อันนี้ก็บอกไม่ถูกอีกเหมือนกัน
เพราะเท่าที่ทราบคนไทยบางคนอยากให้ลูกเรียนที่ดีๆ จบสูงๆก็จริง
แต่พอจบมาก็อยากให้ลูกได้ผัวรวยอีก!!!
ก็ไม่แน่ใจว่าตกลงเป็นเพราะอะไรกันแน่ พ่อแม่อยากให้ลูกมีเงิน เพื่อที่ตนจะได้เกาะกิน แบบนี้รึเปล่า

นึกออกเท่านี้ครับ ถ้านึกอะไรได้จะมาเพิ่มทีหลัง


ลองฟังเพลงนี้ดูครับ เพลง แม้เลือกเกิดได้ ของเทียรี่
.
.
.
.
กะท้อน ♫ สาวรำวง

[Spoil] คลิกเพื่อดูข้อความที่ซ่อนไว้เนื้อเพลง สาวรำวง
ขับร้องโดย : กระท้อน

อายุสิบห้าได้มาเป็นสาวรำวง
มาใส่กระโปรงวับๆ แวมๆ
ไฟสลัว มัวเหมือนคืนเดือนแรม
อร้าอะแหร่ม อยู่บนฟลอร์เต้นรำ
เราเกิดมาเป็นคนต้อยต่ำ
กระด่างกระดำดั่งเม็ดดินเม็ดทราย

สาวน้อยใจกล้าต้องมาเป็นสาวรำวง
นั่งตีคิ้วโก่งรอบัตรโค้งจากชาย
ปากพูดจาขออย่ามากล้ำกราย
นิดเดียวพอได้ อย่ามากไปนะพี่จ๋า
โปรดมองฉันเป็นแค่เพียงอาหารตา
เห็นใจเถิดหนาคู่ขาเต้นรำวง

มีผู้เฒ่ากำลังเฝ้ารอทั้งแม่และพ่อ
คอยเฝ้ารอใจบุญหนุนส่ง
จึงปล่อยลูกสาว ที่รักมาเป็นสาวรำวง
จึงปล่อยลูกสาว ที่รักมาเป็นสาวรำวง
ก็คง เข้าใจแล้วว่า
ไยสาวใจกล้ากระโดดขึ้นบนเวที

กฐินผ้าป่า ทั้งงานวัดงานโยง
มาแอ่วมาโค้ง มาเต้นฟ้อนรำวง
หนุ่มใหญ่หนุ่มน้อยเข้ามาโค้งนวลอนงค์
สามช่ารำวงตะบึงฮ่อจนเหงื่อไหล
แต่งสีสันชีวิตชีวาคนบ้านไพร
ชาวนาชาวไร่เป็นสุขใจในงานบุญ

ท้องฟ้าสว่าง ยามรุ่งอรุโณทัย
เราเริ่มต้นใหม่ยามเมื่อฟ้าราตรี
เปลี่ยนเวียนไปรักน้ำใจไมตรี
ร้อยวันพันปีรับไมตรีอยู่เสมอ
จากคืนนี้คงต้องมีวันพบเจอ
แล้วใครที่เหม่อ คราวโบกมืออำลา
comment382-1:ถามว่าการศึกษาช่วยแก้ปัญหานี้ได้ไหม ผมก็บอกไม่ถูก
หรือว่าค่านิยม ? อันนี้ก็บอกไม่ถูกอีกเหมือนกัน
เพราะเท่าที่ทราบคนไทยบางคนอยากให้ลูกเรียนที่ดีๆ จบสูงๆก็จริง
แต่พอจบมาก็อยากให้ลูกได้ผัวรวยอีก!!!
ก็ไม่แน่ใจว่าตกลงเป็นเพราะอะไรกันแน่ พ่อแม่อยากให้ลูกมีเงิน เพื่อที่ตนจะได้เกาะกิน แบบนี้รึเปล่า

.....ชอบประโยคนี้มากกก  โดนใจที่สุดค่ะ
comment382-2:แบบนี้ต้องอ่านกระทู้เก้าของคุณมิ้วค่ะ
comment383:ปัก
comment384:ถ้าเกิน  4-500 น่าจะตั้งกระทู้ใหม่ แล้วดันเป็นกระทู้แนะนำ ดีมั้ยครับ
comment385:อ่านจบแล้ว เพลงนี้ลอยมาเลยครับ 
ขอบคุณมากกครับ เหมือนย้อนอดีตกลับไป
ทั้งที่ปีนี้ผม 26 เอง คงไม่ทันยุคตกเขียว 

ชอบภาษาเหนือมากครับ อ่านแล้วให้อารมณ์
ลงไปอยู่ในหมู่บ้านจริง ๆ
comment386:ติดตามอ่านทุกกระทู้ที่คุณมิ้วเขียน ชอบมากๆเลย เข้ามาให้กำลังใจคุณมิ้วนะค่ะ ขอบคุณที่สละเวลามาให้ความรู้ มาเปิดโลกให้กบในกะลาตัวนี้ได้รู้เรื่องราวหลากหลายที่ไม่ค่อยมีใครกล้าเปิดเผย
comment387:อี่ แปลว่าอะไรเหรอคะ ประมาณคำเรียกผู้หญิงสมัยก่อนคล้ายๆ อีนาง อีหนู อะไร ยังงี้รึเปล่า

อ่านไม่ออกเยอะมาก อ่านแต่คำแปล บางคำปล่อยผ่าน แต่คำว่า อี่ โผล่มาบ่อยสุด เลยอยากรู้ความหมาย ไม่งั้นมันคาใจ
comment387-1:อี่ = อี    นั่นแหละค่ะ

จขกท. เค้าเขียนแบบเป็นภาษาพูด
comment387-2:ปัก
comment387-3:ในบางบริบท มันคืออี่คำเดียวกับภาษาไทย

อี่มล อันนี้อี่แบบภาษาไทยเลย 

แต่ในบางบริบท มันคือคำเรียกผู้หญิงที่ให้ความสนิทสนม 

อี่แม่ อี่ปี้ อิน้อง อิหล้า อันนี้ไม่ได้จิกหัวเรียกแม่เรียกลูกนะคะ ถ้าให้เราแปล เราจะแปลว่าแม่จ๋า ลูกจ๋า น้องจ๋า พี่จ๋า อะไรแบบนั้น

อยู่ที่น้ำเสียงด้วย อี่สั้นๆ อินางเอ้ย แบบเนี่ย สนิทสนม แต่ถ้าอี่ยาวๆลงเสียงหนักๆ อันนั้นคือจงใจด่า 555
comment387-4:ขอบคุณค่ะ กระจ่างเลย

ตอนแรกนึกว่า อี่ = พี่
แต่อ่านมาเรื่อยๆ คนอายุน้อยกว่าก็ใช้คำว่า อี่ เหมือนกัน เลยคิดว่าน่าจะเป็นคำว่า อี
comment387-5:ความหมายใกล้เคียง
แต่มันก็เทียบเท่าคำว่า อี ได้ไม่ทั้งหมดอ่ะค่ะ
ความว่าอี่น้อง มันจะดูเบา ๆ แฝงด้วยความเอ็นดู ไม่ดูจิกกัดเหมือนคำว่า อีแล้วตามด้วยชื่อค่ะ

ภาษาเหนือถ้าแปลเป็นภาษากลางแบบคำต่อคำ จะไม่ค่อยตรงเท่าไหร่ค่ะ ความหมายใกล้เคียง แต่อารมณ์ของคำมันจะต่างกัน
นี่คือเหตุผลว่าทำไมคุณมิ้วถึงทำงานยากขึ้นมาอีก เมื่อต้องมาเขียนบทความสองภาษา

เราเองคนเหนือแท้ ๆ บางคำเราก็งงจริงค่ะ 
ยิ่งถ้าพูดด้วยนะ ถ้าไม่ใช่คนบ้านเดียวกับเรา เราพูดไม่ออกเลยนะ สำเนียงมันไม่ได้ อาจจะเพราะเราไม่ค่อยได้ใช้ภาษาเหนือในชีวิตประจำวัน
เราคนลำปาง พูดภาษาเหนือกับคนเชียงใหม่ พะเยาไม่ได้เลย พูดไม่ออก ทำไปทำมากลายเป็นพูดกลางซะหมด
comment388:เขียนได้สนุกเหมือนเคยค่ะคุณมิ้ว ขอบคุณอีกครั้งค่ะ
comment389:รออ่านนะคะ ขอบคุณมากที่ทำให้เข้าใจการตกเขียวมากขึ้น
กระทู้น่าติดตามมากค่ะ สงสารสาวๆที่ไปได้จริงๆ
comment390:โตมาพร้อมกับยุคตกเขียว เเต่ว่าอยู่กันคนละภาคเท่านั้น
comment391:ปลายทาง...

เราเข้าใจกันว่าสาวเหนือ ผิวขาวละเอียด หน้าตาจิ้มลิ้ม รูปร่างอ้อนแอ้นน่าถนอม 
กิริยาแช่มช้อย ตลอดจนคำพูดคำจาไพเราะระรื่นหู ดูจะเป็นคนหัวอ่อนนิด ๆ
ด้วยเหตุนี้สาวเหนือจึงได้รับความนิยมเป็นอย่างมากในตลาดค้ากาม

ทว่าที่ใด ๆ ในโลกมีคนสวยย่อมมีคนไม่สวยปะปนกันไป
สาวเหนือก็ไม่ใช่สาวงามทุกคน แต่คนไม่สวยก็ยังขายได้!
เพราะแรกเริ่มบนเส้นทางค้าประเวณี ขายความสดใหม่ ถึงอย่างไรเด็กหญิงก็ยังไม่โตเต็มวัย
ความสวยยังไม่ผลิบาน เปรียบดั่งดอกตูมยังไม่ทันแย้มกลีบอวดความงาม

กระบวนการธุรกิจ ตกเขียว เลือกเด็กหญิงที่คะเนว่าจะหน้าสะสวย หรือไม่ขี้ริ้วกระดำกระด่างเกินศัลยกรรมสมัยนั้นจะเนรมิตร
ผิวขาว รูปร่างอรชรถูกพิจารณาเป็นอันดับแรก เครื่องหน้าเป็นลำดับถัดมา ซึ่งศัลยกรรมพลาสติกจะช่วยแก้ไขจุดบกพร่อง
สาวน้อยหลายคนกลับบ้านนาด้วยจมูกอันใหม่โด่งเป็นสันส่งให้หน้าตาที่พื้นฐานดีอยู่แล้วประกอบกับวัยใส ย่อมโดดเด่นสะดุดตา

กระนั้นสาวที่แม้จะเสริมจมูกก็ยังแค่พอดูได้ก็มี พวกเธอเหล่านี้จะลำเค็ญกว่าคนสวยในแง่ที่...ต้องเปลี่ยนร้าน เปลี่ยนสังกัดบ่อย ๆ
อยู่ร้านนี้ขายยาก ก็ถูกขายส่งต่อให้ร้านอื่น (ส่งต่อหนี้บวกดอกเบี้ย น้องนางก็มีหนี้เพิ่มทุกครั้งที่ถูกย้ายร้านเปลี่ยนสังกัด)
บางคนไปใต้ สามสี่ปี ไม่เคยได้กลับบ้านสักครั้ง เพราะความสามารถในการใช้หนี้มีน้อยพ่อแม่ก็เบิกเงินยากเต็มที
ยิ่งถูกขายหลายทอด คุณภาพของร้านก็ซ่อมซ่อลงเรื่อย ๆ ไหลลงใต้ที่หมายถึงลงต่ำอย่างตรงตัว
ร้านเกรดดี ๆ ที่จะมีโอกาสเจอลูกค้ารวย ๆ อย่าไปหวัง ไม่มีสิทธิเลือกยังไม่น่าเวทนาเท่า
หลายรายเป็นเครื่องบำบัดความใคร่ให้ผู้ขายแรงงานกลัดมัน
ต้องทำงานหนักไม่เป็นเวล่ำเวลา ชนิดที่สู้ไม่ถอย เพราะรายได้มันน้อย ไม่ถึงครึ่งของพวกสาวสวยด้วยซ้ำ
จึงมีจำนวนไม่น้อย ทนอดสูไม่ไหว ตัดสินใจจบชีวิตด้วยการฆ่าตัวตายตรง ๆ รวมถึงฆ่าตัวตายทางอ้อม
เช่นใช้ยากล่อมประสาท ติดเหล้า ติดยาเสพติดร้ายแรง

เมื่อฉันถามแม่ว่าคนไม่สวยก็มี พวกเธอเป็นอย่างไรบ้าง แม่นิ่งคิดแล้วถามกลับ
"น้องจ๋ำ อี่น้องยาลูกป้าแมวได้ก่อ" = จำ น้องยาลูกป้าแมวได้ไหม
"จำได้ลาง ๆ นะแม่ ยาเป็นรุ่นน้องหนู ใช่ไหม...ตอนนี้ไปอยู่ไหนเสียล่ะ"

ฉันรับคำ พลางทบทวนความทรงจำนานหลายสิบปี
น้องยาเป็นรุ่นน้อง รูปร่างเล็ก ๆ ผอมบาง หน้าตาไม่ใช่คนสะสวยอะไรเลย 
ฉันจำเธอได้ดี เพราะรุ่นเดียวกับน้องชาย
น้องฉันเคยแซวยาประสาเด็ก "อี่ยาขี้มูกย้อย หัวเป็นเหา ใหญ่มาเป็นสาวเฒ่าแน่เมิง" 
น้องยาไล่เตะน้องชายฉันอุตลุด ตอนนั้นฉันก็ยังดุน้องชายและขำเด็กทั้งคู่อยู่เลย

ด้วยความเธอเป็นรุ่นน้องรวมทั้ง เท่าที่เห็นบ้านเธอก็มีที่ดินทำกิน ป้าแมวกับลุงสมก็แข็งแรงดี
ช่วงที่เธออยู่ประถมปลาย ทางการรณรงค์ต่อต้านตกเขียวอย่างเข้มข้น
ฉันจึงไม่คิดว่าเธอเป็นเหยื่อวงจรอุบาทว์

"อี่น้องยามันตายแล้ว ไปใต้ได้สักสามปีเองมั้ง ก็กลับมาอยู่บ้านได้สักแป๊บ แล้วก็ผูกคอตาย"
ยอมรับว่าฉันตกใจมาก..
"อ้าว...เปิ้นเป็นรุ่นน้องหนู ก็นึกว่าตกเขียวไม่มีแล้วซะอีก"
แม่บอกว่าหลังรุ่นฉันยังมีไปอีกไม่กี่ราย ไม่หลั่งไหลเหมือนเมื่อเก่า...เพราะทุกฝ่ายลงพื้นที่จริงจังมาก

"เปิ้นออกข่าวโครม ๆ แก่บ้าน ครู ขนาดตุ๊ลุงยังอู้ ขายลูกกิ๋นมันบ่าดี บ่ามีไผเห็นตวยแหมแล้ว 
ไผส่งลูกไปใต้เต๊ากับไปต๋าย จะไปย๊ะจ่ะอั้น ป้าแมวมันก็บ่าฟัง มันคนโลภอะเนาะ"
(เขาออกคราวโครม ๆ ผู้ใหญ่บ้าน ครู ขนาดหลวงลุงก็พูด...ขายลูกกินมันไม่ดี ไม่มีใครเห็นด้วยแล้ว
ใครส่งลูกไปใต้เท่ากับส่งไปตาย อย่าทำแบบนั้น ป้าแมวก็ไม่ฟัง มันเป็นคนโลภนี่นะ)

น้องยาไม่ใช่คนงามลอออย่างใคร ๆ เธอถูกขายทอดไปหลายบ้าน
แห่งสุดท้ายและเป็นที่เธอยอมแพ้ให้กับชะตาชีวิตสุดรันทดคือสุไหงโกลก
น้องยาไม่ได้ตายที่นั่น เธอหอบหัวใจบอบช้ำซมซานกลับบ้าน หยุดเยียวยาตัวเองได้พักใหญ่
"ป้าแมวมันเขลูกปิ๊กไปหาเงินแหม อี่น้องยาบอกแม่ว่าบ่าไป ขอย๊ะไห่ย๊ะนาอยู่บ้านเต๊อะ 
แม่มันก็บ่ายอม อ้างว่าตี้นามีเต๊าอี้จะย๊ะได้สักเต๊าใด นานี้ก็ของแม่บ่าไจ้ของอี่น้อง
ไปใต้กับเปิ้นตึงเตื้อ หยังมาบ่าหาซื้อเอาคนเดียว ไค่อยากปิ๊กมาอยู่บ้านก็หาซื้อเอาใหม่เต๊อะ!"
(ป้าแมวบังคับลูกกลับไปหาเงินอีก น้องยาบอกแม่ว่าไม่ไป ขอทำไร่ทำนาอยู่บ้านได้ไหม
แม่มันก็ไม่ยอม อ้างว่าที่นามีเท่านี้จะทำอะไรได้สักเท่าไหร่ นานี้ก็ของแม่ไม่ใช่ของเธอ
ไปใต้กับเขาทั้งที ทำไมไม่หาซื้อเอาเอง อยากกลับมาอยู่บ้านก็หาซื้อใหม่เองเถอะ!)


น้องยาทนชีวิตบัดซบไม่ไหวอีกต่อไป ไม่นานจากนั้นเธอก็ผูกคอตาย
ป้าแมวร่ำไห้ปานจะขาดใจ พร่ำบอกว่าไม่ได้ตั้งใจไล่ลูก ไม่ตั้งใจฆ่าลูก
คิดแค่น้องยาอายุยังน้อย ยังหาเงินได้ ทำไมต้องมาดักดานอยู่บ้าน ที่ก็แค่อยู่รอดไปวัน ๆ
ไม่มีอนาคตอะไรทั้งนั้น ไม่นึกเลยลูกจะคิดสั้นเช่นนี้

ใช่ค่ะ น้องยาฆ่าตัวตายหนีชะตาอันแสนจะขมขื่นโหดร้าย 
ภาพเลวทรามที่ไปเผชิญมามันตามหลอนหลอกจนกินไม่ได้นอนไม่หลับ 
ครั้นแม่บังคับให้กลับไปอีก น้องยาพยายามอธิบายแต่แม่ก็ไม่ฟัง แม่ใช้คำสั่งเหมือนทุกที ไม่เคยฟังเธอเลยสักครั้ง
พ่อก็เบือนหน้าหนี เห็นเป็นปัญหาระหว่างเธอกับแม่ พี่ชายน้องชายซ้ำเติมอย่างไม่รู้จักคิดก่อนพูด
"ปิ๊กมาอยู่บ้านย๊ะหยัง บ่าอายเปิ้นกา ไปเป๋นกาหลี่มาแล้วบ่าได้อะหยังสักอย่าง จาวบ้านไค่หัวไล่หลังโร๊ะ ๆ ฮานี่อายแตน"
(กลับมาอยู่บ้านทำไม ไม่อายเขาเหรอ ไปขายตัวมาแล้วก็ไม่ได้อะไรเป็นชิ้นเป็นอันสักอย่าง ชาวบ้านหัวเราะลับหลัง กูล่ะอายแทน)

น้องยาวัย17ปีเลือกใช้ความตายหนีทุกขเวทนา! 

ไปใต้ถ้าไม่ร่ำรวย ไม่มั่งมี กลับมาอยู่บ้านก็เป็นขี้ปากคนขี้นินทา...มันเป็นอย่างนี้จริง ๆ
คนใจแข็งทนได้ก็อยู่ไป แต่จำนวนไม่น้อยเลือกอยู่ไกลจากบ้านเกิดมากที่สุด

โศกสะเทือน สะท้อนในอกลึก ๆ 
ตอนจะไป ก็ถูกเขาลวงเขาล่อ ยังไม่โตพอจะมีวุฒิภาวะ
ครั้นไปแล้วไม่สมใจคนผลักไส กลับมาใครก็ไม่ต้อนรับ...

ทุกวันนี้ก็ยังเป็นอยู่ค่ะ ดังนั้นหลาย ๆ คนจึงไม่ย้อนกลับอีกเลย...
ไปแล้วไม่ได้ดี อย่าปิ๊กบ้านหื้อเปิ้นเล่าขวัญ
ไปแล้วไม่ได้ดี อย่ากลับมาเป็นขี้ปากชาวบ้าน
ไปตายเอาดาบหน้า ดีกว่ากลับมาเป็นหมาขี้เรื้อนโดนดูแคลนหนักกว่าเก่า

ที่จริงตลอดเวลาที่ฉันเขียนบทความเรื่องตกเขียว
น้องยากับน้องนีเป็นแรงบันดาลใจสำคัญ เป็นพลังให้ฮึดสู้ทุกครั้งที่มีคนใจร้ายกับฉันในกระทู้นี้

ชะตากรรมบัดซบ วงจรอุบาทว์ ปรากฎการณ์อัปยศ เหยื่อผู้ไม่เคยมีโอกาสเรียกร้องความรับผิดชอบจากใคร
ฉันตั้งใจถ่ายทอดทุกโศกสลดเป็นอุทาหรณ์ เป็นเครื่องเตือนใจ เป็นปากเป็นเสียงให้กับน้องยาน้องนีที่ฉันรู้จักพวกเธอดี...

หากกระทู้นี้จะมีคุณความดี หรือเป็นประโยชน์ไม่ว่ามากหรือน้อย 
ฉันขออุทิศให้เหยื่อตกเขียวทุกคนค่ะ
comment391-1:ประโยคที่ว่า

"ไปแล้วไม่ได้ดี อย่าปิ๊กบ้านหื้อเปิ้นเล่าขวัญ"
"ไปแล้วไม่ได้ดี อย่ากลับมาเป็นขี้ปากชาวบ้าน"

ทำให้หนูนึกถึงพี่คนนึงที่รู้จักกันค่ะ จำไม่ได้ว่าบ้านจริงๆ ของแกอยู่ไหน แต่ไม่ใช่ภาคเหนือ ช่วงแรกๆ แกเป็นนางโชว์อยู่คณะคาบาเร่ต์ของเจ้านายเก่า สมัยปี 40 จากนั้นไม่กี่ปีแกก็ไปทำงานเป็นดาวยั่วอยู่ประเทศแถวฝั่งยุโรป ไปทำงานอยู่หลายปี จนมีบ้าน มีรถบิ๊กไบค์ มีรถสปอร์ตขับที่โน่น พอนานๆ ไป อายุก็โรยรา ขายไม่ออก ทนความกดดันเมืองนอกไม่ไหว ขายบ้านขายรถ กลับมาอยู่บ้านที่เมืองไทย ไม่มีใครต้อนรับ ผลักใสไล่ส่งเหมือนหมูเหมือนมา คนรู้จักก้อมายืมเงินแก คืนบ้างไม่คืนบ้าง จนเจ้านายเก่ามาเปิดคาบาเร่ต์ที่เชียงใหม่ แกเลยกลับมาตายรังที่งานเดิมของแก แล้วไม่กลับไปบ้านอีก ว่าไปแล้วแกเป็นคนสู้ชีวิตนะ ผ่านร้อนผ่านหนาวมาเยอะ
comment391-2:ไค่กดปุ่มหมองแต่มันบ่มี เฮ้อ อู้หยังบะออกเลย
comment392:ขออุทิศบุญกุศลแต่หนหลัง แด่น้องยาน้องนีทั้งสอง ผู้เป็นอุธาหรณ์แก่คนรุ่นใหม่ ไม่ว่าทั้งสองอยู่ที่แห่งใด จงรับทราบ และอนุโมทนา ในกุศลจิตนี้ด้วยเทอญ
comment393:อยากรู้เรื่องพี่บัวไร พี่ไก่ แล้วก้อป้าก๋องอ่ะค่ะ
comment394:ชะตากรรมพี่บัวไรตอนนีเป็นยังไงบ้างแล้วคะ 
แล้วแม่ของพี่บัวไรได้รับผลกรรมอะไรมั่งไหมคะ
comment395:คุณมิ้วทำให้เรานึกถึงพี่คนหนึ่งที่เจอตอนเราเด็กๆ  สมัยเรียนประถมอาสะใภ้เราเปิดร้านเสริมสวยอยู่ในซอยสุทธิสาร ฝั่งที่จะไปออกสะพานควาย  ตอนกลางวันลูกค้าก็เป็นคนแถวๆนั้น แต่พอตกเย็นๆสาวๆกลางคืนจะออกมาทำผม แต่งหน้า ทำเล็บกันทุกวันค่ะ  บางวันพ่อกับแม่เราไปธุระ อาเราจะไปรับเราที่โรงเรียนแล้วพากลับมาที่ร้านเสริมสวยของอาสะใภ้ รอพ่อกับแม่มารับ เราจะเห็นพี่ๆแต่งตัวแต่งหน้าสวยๆ ออกมาเตรียมทำงาน ส่วนใหญ่เป็นคนเหนือ เพราะเขาคุยกับอาสะใภ้เราเป็นภาษาเหนือค่ะ (อาสะใภ้เป็นคนลำปาง) เรายังเด็กไม่ได้สนใจอะไรก็นั่งทำการบ้านรอพ่อกับแม่ไป
แต่มีพี่คนหนึ่งเรายังจำได้ว่าชื่อพี่เป้ พี่เป้เป็นสาวเหนือ หน้าตาสวย ผิวขาว มาทำผมร้านของอาเป็นประจำ  บางวันแม่มารับแล้วยังไม่กลับ พี่เป้นั่งให้ทำเล็บไปคุยกับอาสะใภ้กับแม่เราไปด้วย  แม่เราเคยพูดกับพ่อในรถตอนขากลับบ้านว่า พี่เป้น่าสงสาร แม่พี่เขามาเบิกเงินทุกเดือนเลย แม่ว่าบางครั้งพี่เป้เล่าก็มีร้องไห้ พ่อเราก็ด่าแม่พี่เป้ว่าเห็นแก่เงิน ไม่สงสารลูก ตอนนั้นเรายังเด็กก็คิดไปเองว่าแม่พี่เป้มาเอาเงินที่พี่เป้ทำงานไปหมดพี่เขาคงไม่มีตังค์ใช้ แต่พอโตขึ้นมาถึงเข้าใจว่า เรื่องจริงๆมันเลวร้ายกว่าที่คิดไว้มาก ยิ่งอ่านกระทู้เรายิ่งคิดสงสาร ผ่านไปเกือบสามสิบปีแล้วไม่รู้ตอนนี้พี่เขาเป็นยังไงอยู่ที่ไหน
comment396:เคสของน้องยา เป็นเคสสุดท้ายที่ผู้เขียนจะถ่ายทอดก่อนถึงบทสรุปในตอนต่อไป

เข้าใจว่าผู้อ่านหลายท่านอ่านเรื่องราวและมีความรู้สึกร่วมกับชะตากรรมของผู้ที่ถูกกล่าวถึงในกระทู้นี้
ก็ย่อมอยากทราบความเป็นไป...

น้องนี เสียชีวิตด้วยโรคเอดส์ 
ลุงปุ๊ด หลังจากลูกสาวจากไป แกเจ็บป่วยเรื้อรังร่วมสิบปีและจากไป
ป้าผัด เสียชีวิตด้วยการเจ็บไข้ได้ป่วยระยะเวลาไล่ ๆ กันกับสามี จำไม่ได้ก่อนหรือหลัง

พี่บัวไรไปขายตัวต่างประเทศ ปีแรก ๆ เธอส่งเงินให้ที่บ้าน 
ไม่นานจากนั้น ข่าวคราวก็เงียบหายไป...เหมือนพี่บัวไรไม่เคยมีตัวตนอยู่บนโลกนี้
น้องไก่ น้องสาวพี่บัวไร เลิกอาชีพขายบริการเมื่ออายุยี่สิบกว่า ๆ และไปมีครอบครัวอยู่ต่างถิ่น ไม่กลับแม่สายอีกเลย
ป้าก๋อง เสียชีวิตด้วยโรคภัยเมื่อสิบกว่าปีที่แล้ว
สามีป้าก๋อง  เสียชีวิตก่อนผู้เป็นเมีย


เด็กหญิงที่เป็นเหยื่อธุรกิจตกเขียว เกินครึ่งเสียชีวิตด้วยโรคเอดส์ (ส่วนใหญ่คือพวกที่ไปช่วงปลาย ๆ)
ที่เหลือบางส่วนเดินทางไปขายตัวต่างประเทศ เป้าหมายหลัก ๆ ในยุคหลังตกเขียวบูมคือ
ญี่ปุ่น มาเลเซีย สิงคโปร์ และตะวันออกกลางบางประเทศ
และแถบยุโรป (เยอรมันเยอะสุด) ในลักษณะเมียตามใบสั่ง
(พวกเดินทางไปต่างประเทศ บางคนกลับบ้านมาผจญชีวิตที่ก็มีดีมั่งแย่มั่ง ล้มหายตายจากก็เยอะ
บางคนก็เหมือนพี่บัวไร ป่านนี้เป็นอย่างไร ไม่มีใครรู้)

เหยื่อตกเขียวจำนวนหนึ่งกลับบ้านมีครอบครัว ค้าขาย ทำนา ทำไร่ และอยู่รอดปลอดภัยใช้ชีวิตเป็นปกติดี
อีกจำนวนหนึ่งไปมีครอบครัวอยู่ต่างถิ่น บางรายกลับไปเยี่ยมบ้านนานปีทีหน 

หลายคนชีวิตลุ่ม ๆ ดอน ๆ ไม่ตาย แต่ก็ไม่กลับบ้าน (เลือกติดต่อกับบางคนเท่านั้น)
ฆ่าตัวตายเพื่อหนีชีวิตบัดสบ ในหมู่บ้านที่ฉันคุ้นเคยมีมากกว่าสิบราย

ครอบครัวที่สูญเสียลูกเป็นอย่างไรบ้าง (ขอยกคำตอบในเพจมาตอบที่กระทู้นะคะ)
ทุกครอบครัวโศกเศร้าเสียใจที่ต้องสูญเสียบุคคลอันเป็นที่รัก
จากนั้นก็ทำมาหากิน ชีวิตไม่สิ้น ก็ดิ้นกันไป
พ่อแม่น้องยา ตอนนี้ก็เสียชีวิตแล้ว
พี่ชาย น้องชาย ก็มีครอบครัวดูแลกันไป

บาดแผลฝังลึกในใจจะมีไหม ก็ไม่รู้กับเขา เรื่องมันก็นานมากแล้ว
ถ้าเป็นไปได้ก็อยากให้พวกเขาลืมความเจ็บปวดแล้วใช้ชีวิตอย่างมีสติ
เพื่อจะไม่ต้องพลาดพลั้งอย่างที่เคยทำในอดีตนะคะ...

ลึก ๆ ก็เอาใจช่วยทุกครอบครัวนะ ต่อให้เลวที่สุดอย่างแม่พี่บัวไรก็เถอะ 
เพราะเชื่อว่าพวกเขาได้รับผลการกระทำที่หนักหนาอยู่แล้ว แค่เขาไม่แสดงออกให้เราเห็นเท่านั้นเอง
ไม่มีใครไม่เสียใจนะคะ เพียงแต่พวกเขาแสดงออกต่าง ๆ กันไป


ครอบครัวสำนึกผิดหรือไม่?
ยากที่เราจะรู้
ตราบาปที่เกิดขึ้นในใจ ไม่มีใครเห็น
พ่อแม่ พี่น้อง ฆ่าตัวตายก็พบเห็นได้บ้าง

เอเย่นฆ่าตัวตาย ก็มีพอสมควร

"ตกเขียว" ในสังคมไทยจบลงแล้ว
ปัจจุบันไม่มีการขายเด็กหญิงสัญชาติไทยเข้าสู่ธุรกิจค้ากาม
แต่ เด็กยังคงตกเป็นเหยื่อค้ามนุษย์เข้าสู่ธุรกิจค้ากาม

เท่าที่ฉันรู้ ตกเขียว จากประเทศเพื่อนบ้านโหดร้ายกว่า "ตราบาป" ที่สังคมไทยเคยผ่านค่ะ...

ปิดกระทู้...ได้หรือยัง
บางคนถาม...

ยังดิ...ขอพูดยุคปลายอีกนิดนึงได้ไหมคะ
มันยังเหลือประเด็นสำคัญอีกหนึ่งเรื่องที่อยากถ่ายทอดค่ะ

พรุ่งนี้พบกับบทสรุปจริง ๆ แล้วจ้าาาาา
comment396-1:อย่าเพิ่งปิดสิคะ ชอบอ่าน ได้ความรู้ดีค่ะ
อ่านไปสงสารไป ใจเศร้าหมองไป แต่ก็อ่านไว้เพื่อรู้น่ะค่ะ
comment396-2:รอสรุป ปักธง 55+
comment396-3:ที่ว่าตกเขียวของเพื่อนบ้านโหดร้ายกว่าที่ไทยคือยังไงหรอคะ
comment397:ขอบคุณนะคะที่นำเรื่องนี้มาถ่ายทอดให้คนรุ่นหลังได้ทราบกัน
เรากดเข้ามาเพราะชื่อกระทู้ค่ะ งงมากว่าตกเขียวคืออะไร
ไม่เคยได้ยินเลยค่ะ พอเข้ามาอ่านก็ยิ่งตกใจเข้าไปอีก ไม่อยากจะเชื่อว่า
ในประเทศไทยเคยมีเรื่องน่าหดหู่แบบนี้เกิดขึ้นกับเด็กๆในสมัยนั้น
จิตใจคนเป็นพ่อแม่ทำด้วยอะไรถึงทนเห็นลูกทำอะไรแบบนั้นได้
เพราะความกตัญญูค้ำคอแท้ๆ ยิ่งอ่านยิ่งสงสารค่ะ
เรื่องภาษาเราอ่านเข้าใจค่ะ เพราะเป็นคนอีสาน ภาษาใกล้เคียงกันมากค่ะ
อาจจะไม่ได้รู้ทุกคำเป๊ะๆ แต่เข้าใจความหมายโดยรวมค่ะ ได้อรรถรสดีค่ะ ^^
ขอบคุณมากนะคะ
comment398:อ่านเพลินมาก
comment399:........................มาให้กำลังใจน้องมิ้ว.............
comment400:ตามอ่านมาหลายตอนแล้ว เพิ่งได้เริ่มคอมเมนต์
คำว่าตกเขียว คือคำที่เห็นผ่านตาจากหนังสือพิมพ์สมัยประถม 
ครูที่โรงเรียนก็พูดหมายถึงอะไร ไม่ดีอย่างไร เด็กจะเก็บจะเข้าใจไหม ไม่รู้ แต่ครูคงคิดว่าทำยังไงให้ข้อความนี้ส่งไปถึงคนหมู่มาก 
คุณมิ้วพิมพ์ภาษาเหนือ ยอมรับว่าเรามีที่อ่านแล้วแปลเป็นภาษากลางไม่ได้ แต่ก็ได้อารมณ์ค่ะ (มันถ่ายทอดได้ตรงไปตรงมาดี) 
คนที่มาอ่านข้อความในอินเตอร์เน็ท มักเอาเร็ว อยากให้เข้าใจเลย ไม่อยากต้องแปลหลายรอบ แต่จริงๆ ถ้าอ่านทวนก็เดาศัพท์ได้นะคะ ว่าแปลว่าอะไร

ขอบคุณที่ถ่ายทอด ข้อความของยุคสมัย อยากให้มันเป็นวิทยาทาน ในสังคมไทย

ขอบคุณ ขอบคุณ และขอบคุณค่ะ

รอติดตามกระทู้อย่างต่อเนื่อง
comment401:มิ้ว มาทีไรเรื่องยาววววววครับ
comment402:อยากรู้เรื่องลูกลุงนวยจัง ว่าน้องน้อยเป็นยังไงบ้างคะ 
ยังมีชีวิตอยู่หรือเปล่า
คิดแล้วก็สงสารพี่บัวไร ป่านฉะนี้ไม่รู้ไปอยู่ไหน
comment402-1:น้อย เป็นผู้รอดชีวิต ก็ใช้ชีวิตปกติ มีครอบครัวและยังอาศัยอยู่ที่บ้านเกิดค่ะ
comment403:ฟากฟ้ายามเย็น เห็นแสงรำไร
อาทิตย์จะลับโลกไป พระจันทร์จะโผล่ขึ้นมา
หมู่มวลวิหค เหินลมอยู่กลางเวหา
จะกลับคืนสู่ชายคา ชายป่าคือแหล่งพักพิง

แต่น้องนางไยไม่เห็นกลับมา
จากไปตั้งหลายปีกว่า
ท้องนาบ้านเราเหงาจัง
ลมหนาวพัดโบก โยกเรือนจนคล้ายจะพัง
ผู้เฒ่าตายายลุกนั่ง
เหม่อรอด้วยใจเลื่อนลอย...


ราว ๆ ปีสองพันห้าร้อยยี่สิบปลาย ๆ
การรณรงค์ต่อต้านตกเขียว เป็นไปอย่างเอาจริงเอาจัง รัฐกระตุ้นและขอความร่วมมือจากทุกภาคส่วน 
ถึงขั้นออกสปอตทีวี ประชาสัมพันธ์ให้รู้ว่า "เหยื่อ" ตกเขียวต้องไปเจอกับอะไรบ้าง
ภาพยนตร์โฆษณา มิได้ย้ำกับผู้ปกครองเด็กหญิงเท่านั้น แต่เป็นการเปิดเผยในวงกว้าง
"ตกเขียว" จะลุกลามบานปลาย หากคนในสังคมไม่ตระหนักรับรู้ปัญหา
เด็กหญิงที่ถูกพ่อแม่ขายไป คือ "เหยื่อ" ไม่ว่าจะพวกเธอจะสมัครใจหรือไม่ก็ตาม
การซื้อประเวณีเด็ก เป็นเรื่องต่ำทราม และเท่ากับต่อวงจรอุบาทว์ให้ยืดยาวออกไป

การรณรงค์เป็นไปอย่างต่อเนื่อง ภาคชุมชนขยับตัวเชิงรุก ผู้นำชุมชนเข้าหากลุ่มเสี่ยง
หน้าเสาธงในโรงเรียนทุกวันคุณครูต้องพูดถึงความเลวร้ายของการไปใต้
และ..."สัญญากับครูได้ไหม พวกเธอจะไม่ไปใต้"  เป็นประโยคซ้ำ ๆ ที่เด็ก ๆ ได้ยินเป็นปี ๆ

ทุกภาคส่วนขับเคลื่อนการต่อต้านอย่างเป็นรูปธรรม กระเพื่อมในวงกว้าง 
ผู้คนทั่วไปกล้าใช้สายตาเหยียดหยามการไปขายตัวเมืองใต้ ผู้ไม่เห็นด้วยแสดงตัวเปิดเผยอย่างสบายใจ
บ้านที่ร่ำรวยจากการขายลูกสาว จากเคยโอ้อวดเย่อหยิ่ง ก็อยู่นิ่ง ๆ ไม่โชว์ตัวในงานสังคมอีกแล้ว
นายหน้าไม่อาจชูคอเป็นบุคคลสำคัญ ไม่สามารถทำกร่าง ไม่ชักชวนโฉ่งฉ่างโจ่งแจ้งอีกต่อไป 
ทว่าพวกเขาก็ยังทำงานเงียบ ๆ แทรกซึมเข้าหาเป้าหมาย จึงยังมีบางครอบครัวไม่สนกระแสคัดค้าน
พวกเขาส่งลูกขึ้นรถนายหน้า ไม่สะท้านกับสายตาและก็ยังท่องติดปาก "ปากกู ท้องกู เรื่องของกู..."

รูปแบบวิธีที่นายหน้าปรับใช้ อาจจะได้ผลและดำเนินการต่อเนื่องอีกยาวนาน 
ทว่า...หลังปี 2531 เป็นต้นมา โรคเอดส์เริ่มระบาดในหญิงขายบริการ
ทางการรณรงค์ให้ความรู้เรื่องโรคเอดส์ พร้อมกับตอกย้ำความวิปริตของการ "ตกเขียวเด็กหญิง" ในคราวเดียวกัน


นกน้อยกลับท้องนา...พร้อมเสียงพระสวด...
เหยื่อตกเขียวได้ปิ๊กบ้านสมอย่างใจปรารถนา แต่เป็นการกลับมาเพื่อ...รอความตาย... 
อนาถใจสุดจะเอ่ย ที่บางครัว พี่น้องผู้หญิง นอนเรียงราย สามสี่ชีวิต ทุกคนล้วนเป็นเหยื่อตกเขียว
ไม่เหลือแล้วความสาว บัดนี้ร่างกายเคยสดสวยอยู่ในสภาพผอมโกรก ดำกร้าน 
ไม่ต่างจากซากร่างที่วิญญาณรอเวลาหลุดลอย...

ปีพ.ศ. 2534 ทางการประกาศว่าหญิงขายบริการในภาคเหนือตอนบนติดโรคร้ายมากที่สุดในประเทศ!
"ตกเขียว" จึงรูดม่านปิดฉากอย่างถาวร
เด็กหญิงวัยไม่ทันโตเป็นสาว ที่หากเปรียบเป็นข้าวก็แค่ตั้งรวงเขียว ไม่ทันได้สุกงอม ไม่พร้อมให้เก็บเกี่ยว
ตกเขียว เด็กหญิง...ยุติลงอย่างเบ็ดเสร็จเด็ดขาด...
ไม่มีการบังคับ ไม่มีการล่อลวงเด็กหรือพ่อแม่ขายลูกยังไม่ทันโตอีกต่อไป

ทว่ายังมีหญิงสาวจำนวนไม่น้อย ดิ้นรนค้าประเวณีต่อเนื่อง...
พวกเธอเป็นทั้งเหยื่อตกเขียวที่รอดชีวิต 
หากจะว่าไป พวกเธอใช้ชีวิตช่วงเป็นเด็กโตคุ้นชินอยู่ในซ่อง 
จึงไม่มีความรู้ ไม่มีอาชีพ ไม่มีทักษะใด นอกจากขายตัว...เธอก็เลือกงานที่รู้ดีที่สุดเพื่อยังชีพ!

ไม่มีตกเขียว แต่การค้าประเวณีไม่ได้หายไปไหน
เหยื่อรายใหม่ ๆ ที่ไม่หลุดพ้นจากค่านิยมหลงวัตถุ 
หนำซ้ำตกเขียวทิ้งมรดกฟุ้งเฟ้อทะเยอทะยานเกินกว่าใครจะคาดคิด
เหยื่อที่ไม่ใช่เด็กหญิง สมัครใจตบเท้าเข้าแถวรอไปขายตัว 
นายหน้าเปลี่ยนกลุ่มใหม่ เปลี่ยนหน้าใหม่ เป้าหมายไม่ใช่แค่ส่งสาวลงใต้ 
แต่เป็นคนที่เคยไปขายต่างแดนกลับมาต่อยอดอาชีพเก่า ผันตัวเป็นเอเย่น! 
เชื่อหรือไม่ บางคนก็คือเหยื่อตกเขียวนั่นเอง!
คราวนี้ไม่ใช่แค่ไปใต้ ซึ่งจะว่าไปเงินก็ได้น้อยกว่าเมื่อเทียบกับการขายตัวนอกประเทศ

ปีพ.ศ. สองพันห้าร้อยสามสิบปลาย ๆ สาวไปใต้ เบนเข็มไปญี่ปุ่น
ขายตัวให้ยุ่น ไปโกยเงินเยน หวังจะร่ำรวยเป็นกอบเป็นกำ
ไปกันเป็นล่ำเป็นสัน  และกลับมาสร้างบ้านอวดกัน 
ซื้อนาแข่งกัน  ออกรถเก๋งรถกระบะโชว์ เป็นแฟชั่น
ไม่กี่ปีต่อจากนั้น ข่าวหญิงไทยขายบริการถูกแก็งค์ยากูซ่าสังหาร
สาวไทยติดคุกติดตะราง สาวไทยถูกกักขังหน่วงเหนี่ยวเป็นเหยื่อกาม
"ปี้เหย...สองปี๋เต็ม ๆ น้องบ่าเกยได้หันตะวัน  ป่ะมันเตื้อแรกตาปอจะบอด มันวิ้ง ๆ ฟ้านี่เหลืองไปหมด"
(พี่จ๋า สองปีเต็ม ๆ น้องไม่เคยได้เห็นดวงตะวัน เจอตะวันครั้งแรกตาเกือบบอด มันวิ้ง ๆ ฟ้าเหลืองไปหมดเลย)

ไม่เพียงแค่ญี่ปุ่นเท่านั้น แต่สิงคโปร์ มาเลเซีย รวมถึงบางประเทศในแถบยุโรป สาวไทยก็ตะลุยไม่หวั่น...
ปัจจุบันความนิยมไปขายบริการต่างประเทศไม่ได้ลดลงนะคะ เพียงแต่สมัยนี้ขายบริการมันง่ายขึ้น
อยู่เมืองไทยก็ขายได้ราคา มีตั้งหลายช่องทางให้เลือก ขายตรงขายอ้อมก็ได้
ผลประโยชน์ก็ตรงไปตรงมากว่าเมื่อก่อน สาว ๆ ได้รับการดูแลอย่างดี ไม่มีการกดขี่ฝืนใจอีกแล้ว
เพราะฉะนั้นไม่จำเป็นสุด ๆ ก็ไม่มีใครเสี่ยงเดินทางไกลไปเป็นกาหลี่ต่างด้าวค่ะ... 
แนะนำให้อ่านกระทู้เก่า ๆ ของผู้เขียนนะคะ พูดเรื่องการขายบริการทางเพศในยุคนี้ค่อนข้างละเอียดมากค่ะ


ค่านิยมกตัญญูต่อบิดามารดา ขายตัวเพื่อให้พ่อแม่สบาย ไม่ใช่เริ่มที่ตกเขียว มันเริ่มมานาน...มาก
แต่ละท้องที่ก็แสดงความกตัญญูด้วยการถวายชีวิต อย่างกับไม่มีสิทธิมีชีวิตเป็นคนเท่าเทียมกับผู้อื่น!


บัดเดี๋ยวนี้ ก็ยังมีการอ้างความกตัญญู แต่เป็นในฝั่งผู้ประสงค์ขายบริการอย่างเต็มใจยิ่ง!
"หนูอยากให้พ่อแม่สบาย งานอะไรก็ได้ ต่อให้ขายตัวก็จะทำ"

แม่ฉันบอกว่า 
มันก็อ้างความกตัญญูกันทั้งนั้น ทั้งเมื่อเก่า ทั้งเดี๋ยวนี้
แต่...แม่ว่ายุคนี้น่าเป็นห่วงกว่ายุคนั้นนะ คนเมื่อก่อนทางเลือกมันไม่เยอะอย่างทุกวันนี้
ไม่เข้าใจเหมือนกัน คนสมัยนี้ทางเลือกเยอะแยะ ทำไมถึงเลือกขายตัว
เขาไม่รู้หรือไง เป็นกาหลี่โอกาสได้ดิบได้ดีมันน้อยยิ่งกว่าน้อย
ไอ้พวกที่ว่าร่ำรวยเหลือ ๆ แม่ก็ไม่เห็นมีใครเหลือจริง ๆ สักราย
ก็แค่ มีกินมีใช้ ส่วนใหญ่ด้วยซ้ำที่ยังไม่ทันแก่ก็เก็บของที่เคยหาได้ออกขาย
กลายเป็นคนจมไม่ลง อาชีพอื่นก็ทำไม่เป็น พอแก่มาจริง ๆ หมดเนื้อหมดตัว สภาพอนาถากว่าตอนเป็นสาวเสียอีก...

อย่าวิพากษ์วิจารณ์แม่ฉันเลยค่ะ ท่านก็พูดตามที่เห็นมากับตา...ก็เท่านั้น


ปล.หญิงสาวที่เสียสละตัวเอง 
ยอมแบกความทุกข์ ยอมทอดกายแลกเงินเพื่อให้พ่อแม่พี่น้องสบาย และเธอประสบความสำเร็จ 
คือครอบครัวลืมตาอ้าปากได้ รุ่นน้องตลอดจนรุ่นลูกรุ่นหลานมีโอกาสได้รับการศึกษาจากการขายตัวของเธอ 
ก็มีค่ะ แม้จะไม่มากนักแต่ก็มี
ซึ่งครอบครัวเหล่านี้ เขาสมถะ ไม่โอ้อวด อยู่เงียบ ๆ ไม่พยายามเป็นจุดเด่นใด ๆ
ไม่จำเป็นจะไม่เอ่ยถึงการเสียสละครั้งนั้น แต่ทุกคนในครอบครัวสำนึกจากใจ
พวกเขาจะ ใช้เงิน ใช้ชีวิต ใช้สิ่งที่มีอย่างรู้คุณค่า เพื่อเป็นการให้เกียรติผู้ที่เสียสละค่ะ...


ขอบพระคุณทุกความเห็นที่กรุณาแบ่งปันประสบการณ์
ขอบพระคุณทุกการแชร์กระทู้
ขอบพระคุณทุกกำลังใจ

และหากฉันได้ก้าวล่วงผู้หนึ่งผู้ใด ไม่ว่าแสดงความคิดเห็นเผ็ดร้อน หรือออกอาการก้าวร้าวไม่เหมาะสม
ดิฉันขออภัยมา ณ โอกาสนี้ด้วยค่ะ

ขอบพระคุณที่ติดตามค่ะ  


ขอปิดกระทู้อย่างเป็นทางการค่ะ
comment403-1:ขอบคุณปี้มิ้วเจ้า สู้ต่อไปเจ้า
comment403-2:ขอบคุณค่ะคุณมิ้ว /ตบมือในพิธีปิด แปะๆๆๆ
comment403-3:ก้อยังดีที่เดี๋ยวนี้ไม่มีการบังคับจิตใจกัน  
ขึ้นอยู่กับอิสระในตัวเองแล้วว่าจะให้ตัวเองไปทางไหน
comment404:ขอบคุณคุณมิ้วมากนะคะ  ที่แบ่งปัน  น่าสนใจมากๆเลย  ไม่เคยตอบกระทู้เลย วันนี้อยากล๊อกอินมาขอบคุณจริงๆ
comment405:ราตรีสวัสดิ์ครับพี่น้องชาวไทย ขอบคุณคุณมิ้วที่ช่วยบันทึกประวัติศาสตร์อีกหน้าหนึ่งของเมืองไทยเอาไว้ไม่ให้สูญหายไปตามกาลเวลา 

เรื่องราวเหล่านี้ จะมีประโยชน์ ถ้าทุกคนเสพสารที่ผู้เขียนต้องการสือโดยไร้อคติ 

อนึ่ง ภาษาที่เลือกใช้เป็นกลวิธีในการสื่อสารที่ผู้เขียนต้องการนำเสนอ ซึ่งอาจจะทำให้มีข้อจำกัดในการส่งสารไปบ้าง แต่ก็ได้อรรถรสในการติดตาม ภาษาเหนือเป็นภาษาที่สวยนะครับ เวลาฟังเนี่ย เพลิดเพลินมาก 

หวังว่าสังคมคุณภาพอย่างพันทิพ จะมีเรื่องราวดี ๆ บันทึกไว้แบบนี้อีกสืบไปนะขอรับ
comment406:เท่าที่สืบข้อมูลมา กลุ่มนายหน้าพาสาวไปขายญี่ปุ่นมันมีมาตั้งแต่ในช่วงตกเขียวละค่ะ มีนานแล้วแหละ เพียงแต่มันยังไม่เฟื่องฟูเท่าไหร่ นายหน้าก็คือเด็กตกเขียวยุคแรกๆ ที่ขายตัวจนได้ดี แล้วอยากต่อยอด บางคนถึงกับนำเงินที่เก็บได้จากการขายเมืองไทย ถีบตัวเองเพื่อให้ได้ไปขายนอก พอไปขายนอกจนร่ำรวยก็อาศัยช่องโหว่ของกฎหมายเมืองนอก เปิดกิจการโดยใช้ธุรกิจร้านอาหาร ผับ บาร์ บังหน้า แล้วติดต่อกับลูกข่ายที่ไทย พาเอาทั้งเด็กตกเขียวทั้งที่แม่เล้าพามา ทั้งที่หลุดสัญญาทาสกับแม่เล้าเก่า ผู้หญิงที่อยากไป ต่างๆ ส่งไปขาย ทำกันเป็นขบวนการ ถ้าใครสนใจเกี่ยวกับประเด็นสาวไทยไปขายตัวเมืองนอก ลองหาหนังเรื่อง "หลงไฟ" กับ "กลกามแห่งความรัก" มาดูค่ะ จะเห็นภาพชัดขึ้น 

ส่วนในยุคอาบอบนวด ไซด์ไลน์ เคยเม้นไว้แล้ว มันเป็นช่วงเดียวกับที่เศรษฐกิจไทยเฟื่องฟูสุดๆ ในช่วงปี 36-38 แล้วมาซาลงตอนช่วงต้มยำกุ้งปี 40 พอเศรษฐกิจฟื้น ก็กลับมาอีก แล้วก็ยาวเลยจนถึงทุกวันนี้
comment406-1:มันมีกระบวนการยิ่งกว่าที่น้องเล่าอีกค่ะ

แต่พี่ไม่สะดวกที่จะเปิดเผยเวลานี้

ขอบคุณมากนะคะ ที่ร่วมแบ่งปันประสบการณ์
comment407:ขอบคุณ​คุณมิ้วและคุณแม่มากค่ะ
comment408:ขอบคุณ ค่ะ ที่บอกกล่าวความทุกข์แทนคนเหล่านี้ให้สังคมรับรู้ดิฉันเป็นหนึ่งคนที่ตัดสินใจหนีความจนและแรงกดดันจากครอบครัวด้วยวิธีให้หาฝรั่งรวยๆโชคดีที่ไม่ต้องเจออะไรที่เลวร้ายขนาดนั้นเจอฝรั่งแก่ใจดีที่ดูแลเป็นอย่างดีดิฉันก็ทดแทนเขาด้วยความกตัญญูแต่ข้างในก็ไม่ได้มีความสุขเลยเพราะแคร์สายตาคำดูถูกจากผู้พบเห็นพออ่านและติดตามเรื่องนี้เลยหวังว่าท่านอื่นๆจะได้ทำความเข้าใจและแยกแยะว่าคนทำอาชีพนี้นั้นไม่จำเป็นต้องเลวร้ายเสมอไปหากแต่ว่าสังคมไทยเป็นสังคมที่ชอบการดูถูกเหยียดหยาม และ ซ้ำเติม ผู้อื่นโดยไม่รู้ที่มาที่ไปหรือต้นสายปลายเหตุก่อน ขอบคุณเจ้าของกระทู่อีกครั้งค่ะ
comment409:ขอบคุณคุณมิ้ว และทุกๆคน ที่เข้ามาถ่ายทอดประสบการณ์ที่น่าศึกษา  จะตั้งตารอกระทู้ต่อไปด้วยใจจดจ่อเลยค่ะ
comment410:ขอบคุณพี่มิ้วด้วยอีกคนค่ะ เค้าตามอ่านกระทู้พี่มิ้วมาตั้งแต่นักล่าป่าคอนกรีต และก็ไม่เคยผิดหวังเลยจริงๆ

เค้าชอบพี่มิ้วอยู่อย่างนึง ตรงที่ชัดเจนมากๆ ในความคิด จุดยืนของตัวเอง แต่ไม่ชี้นำใคร และไม่ตัดสินใคร เราต่างเคารพในความคิดซึ่งกันและกัน พี่มิ้วเลยมักจะทนไม่ได้เสมอ เมื่อเจอความเห็นล้ำเส้น ชี้นำ สั่ง บงการ 5555

เพราะคนเราต่างกัน จึงไม่สามารถเอามาตรฐานคนนึงไปตัดสินอีกคนได้ ทางเลือกนึงอาจจะดีที่สุดสำหรับคนหนึ่ง แต่อาจไม่ใช่สำหรับอีกคน ด้วยปัจจัยที่ต่างกัน การให้ความสำคัญที่ต่างกัน การตัดสินใจ วิถีชีวิตจึงต่างกันด้วย นี่คือสิ่งที่เค้าได้รับ จากที่ตามอ่านมา

เค้าก็ขอโทษด้วยเหมือนกัน ถ้าขัดใจใครในกระทู้ไปบ้าง อาจจะทำให้บรรยากาศในกระทู้เสีย ขอโทษจริงๆค่ะ

เสียใจกับเหยื่อทุกคน ขอให้ไปอยู่ในภพภูมิที่ดี มีโอกาสที่ดีกว่านี้
comment411:เข้ามาขอบคุณอีกคนค่ะ สำหรับกระทู้ดีๆ ที่คุณมิ้วเขียน และทำให้เราได้รู้จักสังคมไทยในด้านมืดและสีเทามากขึ้นค่ะ
comment412:มาปักรอด้วยคนค่ะ
comment413:เราเกิดปี2533ค่ะ คงปลายตกเขียวต้นญี่ปุ่น เราสัมผัสมาทั้งทางตรงทางอ้อม  ทางอ้อมคือตอนเราเป็นเด็กคร่าวๆเลย ตั้งแต่พอจำความได้ ถึงปี40 3-7ขวบ เล่าทางอ้อมก่อนเนาะ เริ่มจากพี่ๆที่เคยเล่นกับเรา วันหนึ่งเขาก็หายไปลงใต้กัน  วัยรุ่นรุ่น15-17ปีนะตอนนั้น  หายหน้ากันไปหมด เราถามแม่ๆบอกเขาลงไปใต้กัน เราตอนนั้นรู้แต่ว่าการลงใต้คือไปทำงาน เราไม่รู้หรอกงานที่ว่าคืออะไรกัน มีคนที่เขากลับมาเยี่ยมบ้าน บางคนก็กลับมาสำมะเลเทเมาไป ได้ดีก็มีกลับมาตายบ้านก็มี แต่ที่แน่ๆที่จำได้แม่นเลย เขากลับมาทีบ้านนี่เหล้ายาปลาปิ้งไม่อั้น ขนมน้ำอัดลมนี่ไม่ต้องพูด งานบุญทีใส่ซองประกาศเสียงตามสายในหมู่บ้าน จำนวนเงินตาลุกวาวกันหมด ใครเห็นก็เชิญเข้าบ้าน มีคนนับหน้าถือตา ทองหยองใส่กันแบบ หืมมม  เด็กๆจะชอบ น้าๆ พี่ๆ ที่มาจากใต้มาก เด็กเดินตามหลังเป็นพรวน  ได้กินขนมกันนี่เนาะ  แหะๆๆ  มีคนหนึ่ง ชื่อป้าดาเพื่อนสนิทแม่เราเอง  นางสวย ขาว  ตามฉบับสาวเหนือ เค้าไปได้ดีร่ำรวยได้สามีชาวมาเลย์  กลับมาบ้านทีขับเบ๊นซ์ มา เราจำได้เรายังเคยขอตราเบ๊นซ์ที่หน้ารถเลย  เขาก็ได้แต่หัวเราะชอบใจ  คิดดูปี2535-2540 เขาขับเบ๊นซ์อะ  อำเภอเราถึงจะมีน้ำไฟ ใช้แล้ว ถนนก็ลาดยางแล้ว แต่ยังเป็นบ้านนอกอยู่ อยู่ไกลจากตัวจังหวัดพอดู  คนแตกตื่นรถเบ๊นซ์กันมาก บ้านเขาที่นี่ก็ใหญ่โต  แต่เขากลับมานี่เพื่อเยี่ยมพ่อแม่แค่นั้น เขาตั้งรกรากอยู่ที่หาดใหญ่เลย เจอล่าสุดเมื่อ4-5ปีที่แล้ว ความสวยไม่สร่าง  เพิ่มเติมคือรวยมาก  โชคดีที่เค้าไม่ติดโรค  เรากับแม่ได้ไปกรุงเทพกับหาดใหญ่ด้วย ป้าดานี่แหละออกค่าใช้จ่ายให้  ตอนนั้นเราสัก5ขวบนี่แหละ  ได้เห็น7-11ครั้งแรกก็เพราะป้าดานี่แหละ
comment413-1:ป้าดา คงอยู่ในยุคตกเขียวรุ่นแรก รุ่นนี้จะรอดจากเอดส์ เพราะมีครอบครัว หรือไม่ก็ไปต่างประเทศค่ะ

แต่ถ้าบอกปี 40 ไม่น่าจะเรียกตกเขียว 
เพราะตกเขียวคือถูกพ่อแม่ขายตั้งแต่อายุไม่ถึง 15 ปี ไม่ว่าจะสมัครใจหรือไม่ก็ตาม

เข้าใจว่าตอนที่น้องอายุ 7 ขวบ ปี 2540 เอดส์ก็ควบคุมได้แล้ว
ยุคนี้คือยุค สมัครใจค้าประเวณี ค่ะ เป็นยุคที่สาวเหนือถูกดูแคลนที่สุด เพราะมันอ้างอะไรอย่างอื่นไม่ได้แล้ว
comment413-2:มาต่อค่ะ เพิ่งรู้ว่าพันทิปถ้าไม่ได้ยืนยันตัวเองต้องมีใส่รหัสด้วยถึงจะสามารถแสดงความเห็นได้ แต่เราล็อคอินมาเพื่อกระทู้นี้เลยนะ เรานั่งอ่านนอนอ่านมา2-3วันละ อ่านทุกคอมเม้นเลยนานหน่อย  เราอยากแชร์ในส่วนของเราเนาะ ตะกี้พิมพ์มาได้เกือบกระดาษ A4  แต่ตอนที่จะโพส กดผิด หายไปกับตา (ในโทรศัพท์)เฮ้อ !!!  พิมพ์ใหม่ๆๆ  
  ...อีกคนนี่เป็นอาของเรา อาผู้หญิง เรานอนอยู่ข้างวงเหล้ากับลูกพี่ลูกน้อง และเด็กข้างบ้าน  คนอื่นคงหลับกันหมดละ เหลือแต่เรานอนไม่หลับแต่แกล้งหลับ  ผู้ใหญ่ส่วนมากก็คุยกันปัญหารอบตัวบ้างอะไรบ้าง คุยไปคุยมาไม่รู้ทำไม (ปู่ย่าเรามีลูก6คน ชาย3หญิง3 พ่อเราคนโต มีน้องๆต่อมาหญิงบ้างชายบ้างสลับกัน ) อาคนที่อยู่ในวงเหล้านี้ไม่รู้แกมีปัญหาอะไรกับอาอีกคน พูดไปพูดมาคงอดกลั้น  บอก ""รู้ก่อปี้ไปขายตั๋วตี้ญี่ปุ่นส่งสูเขาเฮียนหนังสือ " ละอีกยาวค่ะ ตอนนั้นเราหรี่ตามองลูกผู้น้องของเราที่นอนข้างๆ เธอเป็นลูกครึ่งญี่ปุ่นค่ะ   เราคิดในใจนี่สินะผลผลิตจากการไปนอก  สงสารน้องค่ะ เราก้อเก็บไว้ในใจเงียบๆมาสิบกว่าปีแล้ว  เข้าใจแล้วว่าทำไมน้องถึงชื่อแปลก นามสกุลแปลก โชคดีไม่ติดโรค  แต่ค่อนข้างติดเหล้าติดบุหรี่ และเงียบขรึม อย่าให้เมานะคะลูกหลานเข้าหน้าไปติด
 ต่อไปเป็นการที่เราสัมผัสโดยตรงเลยค่ะ ปี2538พ่อเราเสีย  แม่ก็เสียศูนย์ค่ะ  เงินที่เราเรียนก็มาจากอาที่กลับมาจากญี่ปุ่นนี่แหละค่ะส่งเรียน แต่แม่คงเกรงใจ หลังจากพ่อเสียไม่ถึงปีแม่เลยไปเสี่ยงโชคด้วยการลงใต้ค่ะ คงไปกับป้าดาเพราะลงหาดใหญ่  ก่อนแม่จะลงใต้แม่บอกให้เรารับรู้อยู่ทุกเมื่อเชื่อวัน  วันที่แม่จะไปแม่ยังไปส่งเราที่โรงเรียนอยู่เลย เราจำภาพนั้นได้เรากับแม่กอดกันให้เงินเรา20บาท  แม่ควับมอเตอร์ไซค์ไม่ยอมลงรถ บอกเราว่า  """ น้อง แม่จะไปละเน้อ อีแม่ไปยะก๋านจะหาตางนักๆมาส่งน้องเฮียนหนังสือ ละแม่จะปิ๊กมาอยู่บ้านเฮา อยู่กับเปิ้นจะไปดื้อจะไปฮ้าย ฟังคนใหญ่เปิ้นสอน ""เราตอบ  เจ้า  กอดกันหอมกันอีกอึดใจ จำได้ไม่ลืมแม่มองเราเดินจนสุดตาเราก็หันมองแม่เหมือนกันมันโหวงเหวงมากในความรู้สึก  เราอยู่กับป้าลูกผู้พี่ของแม่  เราก็เรียนหลังสือไปตามภาษาเด็ก แต่จำได้จะมีขนมนมเนยส่งมาเสมอ  โทรมาบ้าง แต่การสื่อสารสมัยนั้น ทั้งหมู่บ้านมีโทรศัพท์อยู่เครื่องสองเครื่อง   แม่ต้องโทรมารอบหนึ่งก่อนบอกจะคุยกับเรา  ก็จะมีคนมาตามไปคุยโทรศัพท์กับแม่  มีรอบหนึ่งแม่ส่งรูปของแม่มาให้เรา  ผู้หญิงในรูปคือแม่แต่ไม่เหมือนแม่ ปากแดงใส่สายเดี่ยว  หลังภาพมีปากกาเขียนไว้  "รูปนี้แม่ให้นน้อง...... เก็บรักษาไว้ดีๆนะลูก เก็บไว้ดูตอนคิดถึง  ""'  พิมพ์ถึงตอนนี้น้ำตาไหลค่ะ  เรายีงเก็บรูปนี้จนถึงปัจจุบัน
   พอปี39 แม่กลับมาค่ะ ลืมบอกแม่ไปพร้อมเพื่อนอีกคนหนึ่ง กลับบ้านมาเวลาไล่เรี่ยกัน กลับมา  แม่ป่วยออดแอด สามวันดีสี่วันไข้ หาหมอปัจจุบัน โบราณ หมอมดหมอผี หมออาคม ลองหมด ป่วยมาเกือบปี ทรุดเร็วมากความทรงจำของเรา ครั้งสุดท้ายมาเห็นแม่นอนอยู่บ้านของเรา อยู่บนเตียงของเรา แต่นอนใส่อ๊อกซิเจน  พักหลังๆมาพูดไม่ได้ละค่ะ  ได้แต่นอนมองเราร้องไห้ เราโดนแยกกับแม่ไปอยู่กับอาคนที่ไปญี่ปุ่นมา   ไปเยี่ยมแม่บ้างในตอนเย็นหลังเลิกเรียน แต่ผู้ใหญ่เขาจะไม่ให้ไปบ่อย คงกลัวติด ด้วยความที่ความรู้เกี่ยวกับโรคนี้น้อย  ใช่ค่ะ...แม่เราเป็นเอดส์  แต่ผู้ใหญ่ปิดบังเราไม่บอกเราย้นวันนี้แต่เรารู้จากคนรอบตัว หรือเพื่อนแม่สมัยก่อน  เพื่อนที่ไปพร้อมแม่ก็ตายไล่เลี่ยกัน ช่วงนั้นหมู่บ้านเราตายกันเกลื่อนเลยค่ะเพราะโรคเอดส์   คงไม่ใช่ช่วงตกเขียวโดยตรงแต่เราเสียแม่ไป เป็นเด็กกำพร้าจากการลงใต้ค่ะ  แต่โซคดีน้องพ่อทุกคนรักเราเลี้ยงเราให้มีการศึกษาที่ดี  สังคมดีไม่ฝืดเคือง  แต่เพื่อนรุ่นเดียวกับเราที่บ้านเกิด (เราย้ายมาอยู่ตัวจังหวัดได้สิบกว่าปีแล้ว ) บางคนเหลือกันอยู่สองคนพี่น้อง หาเลี้ยงกันเอง  ดีหน่อยก็ทำงานได้ดิบได้ดี บางคนติดยาตั้งแต่ยังไม่สิบขวบดีเลย   ไม่มีเสาหลักคอยยึดเหนี่ยว  
     ลืมเล่า ตอนอยู่กับป้าลูกผู้พี่ของแม่ ตอนแม่เราไปทำงานที่ใต้ ป้าคนนี้เขาค้ายาค่ะ คนเดินเข้าๆออกๆรั้วบ้านเป็นว่าเล่น เราเห็นเราก็ถามป้สบอกคือยาชูกำลัง เรารู้ค่ะว่าคืออะไร  หมู่บ้านเราตอนนั้นมีสองอย่างที่เป็นปัญหาใหญ่ คือลงใต้ กับ ค้ายานี่แหละ ดีที่อยู่รอดปลอดภัยทั้งกายทั้งใจ ดีที่ไม่โดนคนที่เดินเข้าออกบ้านข่มเหงใจดีที่ไม่ติดยา  ด้วยพระคุณบารมีพ่อกับแม่ที่คุ้มครองลูก 
จบค่ะแยกย้ายนอน
comment413-3:ป้าดาเขาไปแต่สาวรุ่นค่ะ  ไปตั้งแต่เรายังไม่เกิดแม่บอกไปตอน14-15แม่มีเราตอน23ปีค่ะ  อายุป้าดากับแม่คงพอๆกัน  แต่เขามาได้ดีได้สามีตอนเราเกิดละค่ะ จำได้นางอู้ฟู่มาก  เราชอบไปเล่นกับลูกเขา เด็กกว่าเรา2ปี เราว่าน่าจะช่วงตกเขียวค่ะที่ป้าแกไป
comment413-4:ขอแสดงความเสียใจด้วยค่ะ
comment413-5:****ขอแก้ในเรื่องปีพ.ศ.ค่ะ  อ้างอิงจากปีเกิดแม่   ปีเกิดเรา  และใบมรณะของทั้งพ่อและแม่
--แม่เราเกิดปี2509  รุ่นเดียวกับป้าดาบวกลบไม่เกิน1 ปี  ตอนป้าแกลงใต้ แม่บอกว่ายังเป็นสาวจี๋ 14-15 นี่เราเคยถามแม่ค่ะเพราะเราทึ่งในความร่ำรวยว่าทำยังไงถึงรวย  แม่บอกว่าลงใต้ถึงรวย ช่วงป้าดาไปทำงานคงราวๆปี2524- 2526  ถึงจะกลับมาแต่งงานมีครอบครัวตอนเราไม่ถึงขวบดี  ที่บอกไปเจอป้าดา4-5ปีก่อน นางบอกจำได้เห็นเราครั้งแรกตอนกำลังคลาน ในวันแต่งงานของแกเอง  เรามาคิดๆตอนนี้ป้าดาทำงาน เป็นสิบๆปี ถึงโชคคดีเจอคนดี
--พ่อเสียต้นปี2538 แม่ก็ไปลงใต้ไปไม่นานนักหลังจากพ่อเสีย
--แม่กลับมาอีกที คงปี2540-2541 และเสียต้นปี 2542ค่ะ
แม่ไม่โดนตกเขียวแต่โดนค่านิยมที่ผิด  และโดนหางเลขจากโรคทระบาดที่เกิดจากช่วงตกเขียว เล่ามาอาจเกี่ยวบ้างไม่เกี่ยวบ้าง แต่เราแค่อยากสะท้อนมุมมองสังคม มันอยู่ในใจเรามาสิบกว่าปี สิบกว่าปีที่ใครๆไม่พูดถึงอีก ทุกคนปกปิดเราแต่เรารู้ตั้งแต่แม่ป่วยแล้วว่าแม่เป็นอะไร  เราคือมรดกค่านิยมค่ะ
comment413-6:ขอบแสดงความเสียใจด้วยครับ สมาชิกหมายเลข 2216972
comment413-7:ดิฉันชื่นชมคุณจากใจจริงๆค่ะ คุณสมาชิกหมายเลข 2216972
คุณมีชีวิตรายล้อมไปด้วยปัจจัยหลากหลายที่ทำให้เสียผู้เสียคนโดยง่าย
ทั้งยาเสพติด ทั้งครอบครัวที่ไม่สมบูรณ์พร้อม และการค้าประเวณีที่รายรอบ
แต่คุณก็ยังคงยืนหยัดมาได้ คุณมีจิตใจที่แข็งแกร่งมากค่ะ

ขอแสดงความเสียใจเรื่องคุณแม่ของคุณนะคะ หลังจากที่อ่านความเห็นของคุณแล้ว
เพียงอยากจะบอกคุณว่า ดิฉันไม่ได้มองว่าคุณคือมรดกของค่านิยมอันไม่งดงาม
แต่ดิฉันเห็นความรักของแม่คนหนึ่งที่พร้อมเสียสละตนเพื่ออนาคตที่ดีกว่าของลูก
โดยที่ไม่เห็นทางออกอื่นใดที่จะดีไปกว่าการลงใต้ 
เพียงแค่ในเวลานั้น ไม่มีใครรู้ว่าปลายทางของทางที่เลือกเดินนั้นช่างอันตรายยิ่งนัก
ใครเล่าจะรู้ผลลัพธ์ของการเลือกไปเสียทุกครั้ง จริงไหมคะ
comment414:อยากทราบว่า สมัยก่อน โสเภณีคุมกำเนิดกันยังไงครับ   

คนเที่ยวเริ่มใช้ถุงยางกันอย่างจริงจังช่วงประมาณปีไหนครับ     ก่อนหน้านั้นไม่ใช้ถุงยาง ไม่กลัวหนองใน ซิฟิลิส กันหรือครับ
comment414-1:ผู้หญิงเตรียมถุงยางอนามัยให้ผู้ชาย  และผู้หญิงใช้ยาเม็ดคุมกำเนิด
comment415:ขอบคุณมิ้วมากเลยค่ะ อันนี้คอมเม้นที่ 2 ในกระทู้นี้แล้ว เพิ่งอ่านจบเมื่อสักครู่อยู่ดีๆก็นึกถึงเรื่องตอนเราประถมค่ะ ประมาณปี 2544 เราอยู่ชั้นป.4โรงเรียนคริสต์แห่งหนึ่งในกรุงเทพค่ะ ในห้องเรียนของเรามีชั้นหนังสือชุดนึงเกี่ยวกับเพศศึกษาวางเรียงรายประมาณ 20 กว่าเล่มได้ ด้วยความที่ตอนนั้นเราก็สงสัยว่ามันคืออะไรหนอเลยหยิบมาอ่าน เนื้อหาในหนังสือเป็นเรื่องราวเด็กหญิงถูกพ่อแม่ขายให้มาขายตัวทุกเล่ม ตอนนั้นเราไม่เข้าใจเท่าไหร่แต่จำได้แม่นคือเด็กๆติดโรค เราก็กลัวมากอ่านไปกลัวไป เนื้อหาในหนังสือน่าจะเป็นช่วงตกเขียวค่อนข้างแน่ชัดเมื่อเรามาอ่านเจอกระทู้นี้ ไม่เชื่อก็ต้องเชื่อนะคะว่าเหตุการณ์แบบนี้เคยเกิด น่าสะเทือนใจ และน่าหดหู่มากๆ
comment416:ผมเดินทางบ่อย ก็เห็น ผญ บางกลุ่มดูก็รู้ว่าไม่ได้ไปเที่ยวเดินทางไปฮ่องกงบ้าง สิงคโปร์บ้าง อินโดก็มี

เคยเข้าไปคุย ก็คุยๆถามๆว่าไปทำไร เขาก็บอกว่าไปเป็นเด็กเสิร์ฟ เท่านั้นก็ไม่ถามต่อละ

แต่พวกนี้ไม่ได้โดนหลอก สมัครใจไปเอง ต่างจากคนยุคตกเขียวเยอะ

อีกเรื่อง พวก ผช รวยๆบางคนนี่ก็น่าสงสารนะ เพราะเมียที่ได้บางคนก็เด็กไซด์ไลน์ เพื่อนเที่ยว เคอรี่อินเตอร์เก่า ผช มันไม่ทันพวกนี้หรอก มันจ้องจะจับอยู่แล้ว มันสร้างโปรไฟล์ดูดี ใช้ของแบลนด์ โกหกพ่อแม่เป็นนั่นเป็นนี่ เพื่อมาหลอกจับ

เพื่อนผมคนนึง ตอนเรียนทำไซด์ไลน์ ตอนนี้ตบแต่งโปรไฟล์มีแฟนเป็นลูกผู้บริหารรัฐวิสาหกิจ (บอกมากกว่านี้ไม่ได้ละ) แต่จะได้แต่งหรือเปล่าไม่รู้นะ

อีกคนเจอบนเครื่องที่บอกว่าไปเป็นเด็กเสิร์ฟอะ ก็ถ่ายรูปดินเนอร์กับนักธุรกิจ มีธีมการขอหมั้น (จะรู้มั่ยเนี่ย แขกอินโดโซ้ยไปขนาดไหนแล้ว)
comment416-1:บางทีเค้าอาจจะรู้แต่ไม่ใส่ใจก็ได้มั้งครับ
comment416-2:ใจดำจัง เขาอาจจะไม่ได้โกหก แต่ผู้ชายยอมรับก็ได้ค่ะ
บางคนเขาก็รักของเขา เคยทำอะไรมาก่อนเขาก็ถือว่าเป็นอดีต 
แม้แก้ไขไม่ได้ แต่ไม่นำมาใส่ใจ เขาเต็มใจดูแลคนของเขาค่ะ
comment416-3:ตอนนี้ไปยุโรป ออสเตรเลีย อังกฤษกันเป็นว่าเล่นเลยค่ะ
ที่เรารู้ เพราะเรางาน Agency การศึกษา แต่ก็รับทำวีซ่าท่องเที่ยวให้พวกผู้ปกครองด้วย
แล้วทีนี้ ที่ได้รู้ว่าพวกนี้ไปทำอะไร เพราะมีอยู่เคสนึง ติดต่อมา แล้วมัดมือชก โอนเงินค่าจ้างมาเลย 
โดยไม่เปิดโอกาสให้เราซักถามก่อนเลย ซึ่งเค้าก็ผ่านนะคะ หลังจากนั้นแหละค่ะ มหากาพย์ชัด ๆ 
ยาวค่ะ มากันเป็นแก๊งซ์เลย มาทุกคน ซึ่งเราไม่ได้อยากรับ เพราะงานหลัก ๆ คือดูแลนักเรียนกับผู้ปกครองมากกว่า 
แต่พอมันมีคนนึงผ่าน มันก็จะแนะนำต่อ ๆ มาเรื่อย ๆ พวกนี้จะฉลาด คือมัดมือชก โอนเงินค่าจ้างมาเลย แล้วทำจิตวิทยา เร่งเรา กดดันเรา 
แต่เราก็พอจะทราบระยะเวลาดำเนินการของแต่ละสถานทูตอยู่ว่า เท่าไหน เท่านั้น อยากได้เร็ว ต้องจ่ายเพิ่ม แต่จะผ่านหรือเปล่า อยู่ที่เอกสารเท่านั้น

แต่บางเคสเราก็รอด ไม่ต้องดูเอกสารให้ เพราะก็เนียน ๆ ยุ่ง 
ทุกวันนี้ แต่ละนาง เราก็ภาวนาให้หลุด ให้โดนปฏิเสธ (ดูชั่วร้าย) เพื่อที่เราจะไม่ต้องดูแลต่อ 

อาจจะมีคำถามว่า ทำไมไม่ปฏิเสธไปล่ะ มันก็พูดไม่ได้ไงคะ เกิดเราปฏิเสธไป เขาก็ต้องถาม
แล้วเราจะบอกเค้าไปว่า ที่ไม่รับ เพราะเค้าไปแอบทำงาน แอบเสิร์ฟ 
เค้าก็จะหาว่า เราไปดูถูกเค้าหรือเปล่า เค้าไปเที่ยวจริง ๆ นะ มันก้ำกึ่งจริง ๆ ค่ะ
แล้วกว่าเราจะรู้ว่าไปทำอะไร ก็ตอนที่เตรียมเอกสารไปแล้ว พวกนี้จะหลุดออกมาว่าไปเสิร์ฟ แบบแอบ ๆ ทำงาน 

แอบเพลียใจนะคะ เฮ้ออออออออออออ
comment417:เป็นการติดตามกระทู้ที่นานที่สุด ตั้งแต่รู้จัก pantip ขอบคุณคุณมิ้ว ที่แบ่งปันเรื่องราวให้รับทราบนะคะ
ขอเป็นแฟนคุณมิ้วต่อไปนะคะ
comment418:ขอบคุณสำหรับเรื่องราวที่ควรจดจำ เพราะมันคือบทเรียน บทหนึ่งของสังคม 
ปัจจุบัน ตกเขียว ไม่ต้องมีแม่เล้า นายหน้า เอเย่นต์ หรือป้าอะไรมาชักจูงอีกแล้ว 

เด็กน้อย ม.ต้น "น้องไปหาลุง...... เปิ้นก่ปั๋นฮื้อกำห้าร้อยกำปันละปี้"  

((ไม่แปลนะ)) ฮี่ๆ บายยย
comment419:เป็นกระทู้ที่อ่านนานมากคะ เรื่องราวน่าติดตาม ขอบคุณคุณมิ้งมากคะที่แบ่งปันเรื่องราว ทำให้เข้าใจเหตุการณ์ เหตุผล ที่มาที่ไปมากขึ้น ขอบคุณมากๆคะ
comment420:ขอบคุณคุณมิ้วมากที่ตีแผ่เรื่องน่าเศร้านี้ให้สังคมในปัจจุบันได้รับทราบ 
เพราะบอกตรงๆ ว่าเราก็เคยได้ยินคำว่า *ตกเขียว* นี้ตอนเด็กๆ (เราเกิด 252X ปลายๆ)
เราก็เด็กเหนือค่ะ แต่อยู่อำเภอเมือง ได้ยินผ่านหูมา รู้ค่ะว่ามันคืออะไร 
แต่เพิ่งมาทราบอย่างละเอียดทุกขั้นตอนทุกความรู้สึกก็วันนี้เองค่ะ
comment421:งวดนี้เมินขะหนาด
แต่ก็ดีงามกะเจ้าาาาา
ได้ทิ้งไว้เผื่อผู้ใดผ่านมาจักได้เป็นอุทาเห่าเตือนใจ 
รอเรื่องต่อไปนะป้านะ ^^
comment422:ลงชื่ออ่านจนจบครับ ขอบคุณคุณมิ้วและอีกหลายๆคนที่สละเวลามาให้ข้อมูลนะครับ ทำให้ผมได้รู้เรื่องราวของตกเขียวแบบเต็มๆเลย
ผมเกิด2528 เพิ่งเคยได้ยินคำว่า ตกเขียว ก็จากกระทู้นี้เลยครับ ตอนเด็กๆช่วงป.1-2เคยเห็นสปอตโฆษณารณรงค์เรื่องการต่อต้านการค้าประเวณีที่ใช้เพลงแม่สาย ของเทียรี่ประกอบ ตอนนั้นผมไม่รู้ว่าเพลงชื่ออะไร ใครร้องด้วยซ้ำ เพิ่งจะมารู้จากในกระทู้นี้เหมือนกัน 
ตอนเห็นสปอตโฆษณานั้น ด้วยความที่เปนเด็กผมเลยไม่เข้าใจว่าเกิดอะไรขึ้นกับเด็กผู้หญิงในโฆษณา กว่าจะเข้าใจก็หลังจากนั้นหลายปี

อ่านกระทู้นี้ช่วยทำให้ผมได้รับรู้เรื่องราวของการตกเขียวได้ดีมากครับ ช่วงแรกๆอ่านไปก็เครียดไป ว่าคนสมัยนั้นทำไมถึงยอมส่งลูกไปขายตัวเพียงเพราะความจน ยิ่งอ่านเคสน้องที่ไม่ยอมไป หนีไปหลบอยู่ในเล้าไก่ จนโดนพ่อเฆื่อนตี ดุด่าว่าเปนลูกทรพี แล้วก็แม่ที่ไปเบิกเงินจากเอเย่นถึงกทม. เพื่อเอาเงินไปจัดงานเลี้ยงเอาหน้าเอาตา ขนาดเห็นสภาพลูกที่จิตใจและร่างกายบอบช้ำจนต้องระบายความชอกช้ำกับแม่ก็แล้ว ก็ยังจะขับไสไล่ส่งลูกไปขายตัวอีก อ่านแล้วหดหู่มากครับ ไม่อยากเชื่อว่าจะมีพ่อแม่แบบนี้อยู่ในโลกด้วย

แต่ก็รู้สึกดีที่มีเคสที่พ่อแม่ไม่ยอมส่งลูกไปขายตัว แม้ว่าตัวเองจะจนขนาดไหนหรือลูกจะสมัครใจก็ตาม ยิ่งได้รู้ว่าครอบครัวนั้นได้ดีในท้ายที่สุดก็ยิ่งดีใจ

ตัวผมยังโสดอยู่ ก็เลยไม่ต้องเลี้ยงดูใคร แต่ผมคิดว่าก็ไม่ควรเอาความยากจนเปนข้ออ้างในการส่งลูกไปขายตัวครับ  ถ้าคนเราจะมีลูก ก็น่าจะวางแผนชีวิตเรื่องค่าใช้จ่ายให้ดี ถ้ายังไม่พร้อมจริงๆ ก็ไม่ควรจะมีลูกครับ แต่ก็อย่างว่าแหล่ะครับ แต่ละคนก็คิดไม่เหมือนกัน ยิ่งต่างยุคสมัยกันอีก ยิ่งไม่สามารถไปเทียบกันได้เลย

ขอบคุณอีกครั้งสำหรับทุกๆข้อมูลนะครับ เปนครั้งแรกในชีวิตเลยที่ผมอ่านกระทู้พันทิพย์ยาวไป400รีพลาย เรื่องนี้น่าสนใจและเปนเรื่องที่คู่ควรให้อ่านจริงๆครับ
comment422-1:วางแผนครอบครัว มัยนั้นบ้านป่าไฟไม่มี 
คนมีเมียก็จะเหลือไรให้ทำล่ะคะ
comment423:ขอบคุณ จขกท.มากครับที่ช่วยขยายความจริงต่างๆให้พวกเราได้ตระหนัก
comment424:ติดตามอ่านจนจบ ใช้เวลาไปราวๆ 5 ชั่วโมงกว่าๆ ขอบคุณมากที่เขียนกระทู้นี้ขึ้นมาค่ะ  เราน่าจะอายุใกล้เคึยงกับจขกท. รู้จักคำว่าตกเขียวว่าหมายถึงอะไร  เคยอ่านหนังสือที่เกี่ยวข้องมาบ้าง  เช่น วิทยานิพนธ์ของ ม.ธรรมศาสตร์เล่มนึงซึ่งเป็นวิทยานิพนธ์ที่ได้รับรางวัลดีเด่น (อ่านมาตั้งแต่สมัยสาวๆ ราวๆ ปี 2535-2538) เป็นเรื่องราวของการตกเขียว เนื้อหาคล้ายๆกับที่เจ้าของกระทู้ได้เขียนบอกเรื่องราว เราไปเจอวิทยานิพนธ์เล่มนั้นอย่างบังเอิญในร้านหนังสือของธรรมศาสตร์ เป็นลักษณะพ๊อคเก็ตบุคค่ะ  ลักษณะของบุคคล สถานที่ เช่น ย่านสุทธิสาร เป็นไปในทิศทางเดียวกันกับที่ จขกท.เล่าเลยค่ะ แต่รายละเอียดของจุดจบแต่ละบุคคลจะต่างกันตรงที่ในวิทยานิพนธ์ไม่มีจุดจบของบุคคล(น่าจะเป็นการศึกษาเฉพาะช่วงเวลาที่ทำการศึกษาและย้อนหลังกลับไปในช่วงก่อนหน้าที่จะเข้าสู่อาชีพค่ะ)  
 กรณีที่น้องนักศึกษาหรือบุคคลอื่นที่สนใจอยากค้นคว้าเพิ่มเติมน่าจะหาได้จากฐานข้อมูลโดยไม่ยากนัก  เสียดายที่ย้ายบ้านย้ายหอพักหลายรอบ หนังสือเล่มนั้นไม่รู้ว่าเก็บไว้ไหนแล้ว ไม่งั้นจะถ่ายรูปโชว์หน้าปกให้ดูเลยค่ะ (อ่านมานานมากๆ แต่ยังจำเรื่องราวได้แจ่มชัด)
comment425:รออ่านด้วย จากคนที่เคยมีภรรยาอยู่ดอกคำใต้
เคยอยู่ในเหตุการณ์จริง รับรู้จริง
comment426:ขอบคุณค่ะ เป็นวิทยาทานที่ได้รู้จริงๆ

เกิดสองพันห้าร้อยยี่สิบปลายๆ ไม่เคยได้ยินคำว่า ตกเขียวเลย

แต่ชอบเพลงแม่สายมากๆๆ ฟังแล้วเศร้า
comment427:ปักไว้อ่าน
comment428:ขอบคุณสำหรับเรื่องราวเหล่านี้นะคะ ทำให้นึกถึงหนังสือที่เคยอ่าน เรื่อง ดอกไม้ราตรี สินค้ามีชีวิต ของคุณ อรสม สุทธิสาคร เลยค่ะ  แต่ของ คุณมิ้ว เห็นภาพมาก ชอบวิธีการถ่ายทอดออกมาค่ะ  ขอบคุณสำหรับประสบการณ์ที่ได้รับรู้ในวันนี้นะคะ
comment429:เข้ามาหาความรู้เฉยๆ เพิ่งเห็น
comment430:เพิ่งอ่านจบเมื่อสักครู่นี้เอง ขอบอกว่าเจ้าของกระทู้เขียนบรรยายได้ดีมากค่ะ เห็นภาพได้อรรถรสทุกอย่าง โดยเฉพาะการใช้คำเมือง (แปลออกบ้างไม่ออกบ้าง) เหมือนได้ดูหนังสารคดีดีๆ เรื่องนึงเลย
comment431:อายุเป็นน้องคุณมิ้วไม่กี่ปี ได้ยินได้ฟังเรื่องตกเขียวมาตั้งแต่เด็กๆเพราะที่บ้านมีกิจการทางเหนือเดินทางขึ้นล่องบ่อยมาก เวลาขึ้นไปช่วยงานที่บ้านก็จะได้ยินพวกลูกน้องเขาคุยกันเรื่อง อีปี้ อีน้อง บ้านโน้นบ้านนี้กลับมาป่วยที่บ้าน หรือช่วงนี้พลุงานศพจุดนักเหลือเกิน พนักงานเราหลายคนทำงานเก็บเงินเป็นกอบเป็นกำ กลับบ้าน 3 วันหมื่นกว่าบาทหมด เพราะไปซื้อของออกรถให้พ่อแม่ตัวเองอดได้ทนได้ พ่อเราได้แต่ส่ายหัว ลูกน้องเคยชวนไปเที่ยวบ้านเรานี้ได้แต้อึ้ง เพราะบ้านเกือบทุกหลัง สมัยแรกๆสร้างบ้านแล้วต้องมีเครื่องเสียงพวกชุดโฮมเทียเตอร์ (บ้านเรายังไม่มีเลย) ปัจจุบันไม่แล้ว รถเครื่องนี้ธรรมดาไป ต้องเป็นรถกระบะคันใหญ่ มือถือต้องมี เครื่องใช้ไฟฟ้าไท่ต้องถามเป็นภาคบังคับิโผล่ไปนึกว่าเดินอยู่แผนกเครื่องไฟฟ้า แต่ๆๆ คนที่หาเงินมาซื้ิอนะลูกสาวทั้งนั้น ลูกชายนี้เท่าที่เราเห็นเรารู้มาคือตื่นมาออกเที่ยวเย็นตั้งวง งานการไม่ทำ เงินที่ใช้ก็มาจากอีปี้ อีน้องทั้งหลาย บางครั้งลูกน้องสาวๆออกไปบอกว่าได้งานที่เงินเยอะกว่า เบากว่า เรานี้อยากจะถามมากๆว่างานอะไรกันแน่
comment432:รออ่าน (137)
comment433:ขอบคุณ​คุณมิ้วสำหรับเรื่องราวค่ะ อ่านกระทู้นี้มาสามวันแล้วอ่านทุกคอมเม้นต์ จนแฟนรำคานว่ายังไม่เลิกอ่านอีกเหรอ

สำหรับพวกคนที่บอกให้กลบฝังเรื่องไว้ เป็นอดีต​ไปจะรื้ออะไรอีก มันเกิดขึ้นอีกแล้วนะคะ​ ถึงเวลาหรือยังที่เราควรเรียนรู้สิ่งผิดพลาดจากอดีตเพื่อไม่ให้เกิดในปัจจุบัน?
http://www.manager.co.th/Crime/ViewNews.aspx?NewsID=9590000057237
comment434:เพิ่งอ่านจบเมื่อกี้เลย ขอบคุณนะคะที่เขียนให้อ่าน ^^ เราชอบภาษาเหนือมากๆเลยค่ะ 5555
ตอนอ่านเสียงพูดนี่เด้งขึ้นมาเลย อยากพูดตามได้บ้าง 555 (แปลออกไม่ไม่ออกบ้างแต่ก็เป็นภาษาที่เพราะดีอ่า)

เราไม่เคยได้ยินคำว่าตกเขียว แต่อ่านแล้วหดหู่อ่ะ นึกภาพออกเลยว่าโดนกดดันเพราะความกตัญญูค้ำคออยู่มันคงทรมานน่าดู

ขอบคุณที่แบ่งปันนะคะ ประวัติศาสตร์ทำให้มนุษย์เกิดการเรียนรู้ เพื่อไม่ให้ทำสิ่งผิดพลาดอย่างที่ในอดีตเคยทำ
เพราะงั้น ถ้าเรื่องมันเป็นยังไง เราก็คิดว่าคนรุ่นหลังมีสิทธิที่จะรู้ค่ะ ขอบคุณที่แบ่งปันอีกครั้งนะคะ ^^
comment435:เพิ่งมีโอกาสได้อ่านกระทู้นี้   ตอนแรกไม่ได้สนใจเลยว่ามันคืออะไร เพราะเราก็เปิดอ่านกระทู้ไปเรื่อยๆ
เรื่องไหนน่าสนใจก็แวะเข้าไป  แต่คำว่า"ตกเขียว"ไม่เคยมีอยู่ในหัวเลยค่ะ เราเปิดผ่านกระทู้นี้ไปเลยด้วยซ้ำ

     พอได้ลองอ่านจริงๆแล้ว หดหู่ใจยังไงก็ไม่รู้ เรื่องแบบนี้มันเกิดขึ้นในบ้านเราจริงเหรอ 
เรื่องเลวร้ายต่ำทรามแบบนี้เนี่ยนะ  ขอบคุณพี่จขกท มากๆค่ะที่เข้ามาให้ความรู้ 
ให้ข้อมูลที่ไม่เคยได้รับรู้จนถึงรากถึงโคน คนเหล่านั้น บางคนเขาก็เลือกเกิดไม่ได้ 
ถึงต้องก้มหน้าทนใช้ชีวิตแบบนั้นต่อไป ความคิด ค่านิยมในบางครอบครัวสมัยนั้น 
ต้องยอมรับค่ะ ว่าเห็นแก่ความสุขสบาย มากกว่าชีวิตลูกสาวตนเอง มันคือความคิด
ของคนที่ต้องการถีบตัวเอง ออกจากชนชั้นรากหญ้า ทำทุกวิถีทาง เพื่อให้สบาย มีกินมีใช้พร้อมสรรพ
ต่างจากปัจจุบันเลยนะคะ เขากลับเห็นเรื่องโสมมนี่เป็นบ่อเงินบ่อทอง ที่มีไว้ตักตวงทรัพย์นอกกาย  
บางคนที่ไม่ได้ตกระกำลำบาก มีพ่อแม่ที่ห่วงใยตลอด แต่ก็ยังยอมพร้อมใจ ถวายวิญญาณ
ให้กับตัณหาเหล่านั้น  คำว่า "ไม่รู้จักพอ" ของมนุษย์นี่ห้ามกันไม่ได้ทุกยุคทุกสมัยเลยเนอะ  

     เห็นมีดราม่าเรื่องภาษาถิ่นกันด้วย  เราว่านี่เป็นปัญหาระดับชาติอยู่นะคะเนี่ย 555 
สื่อสารกันไม่เข้าใจ เพราะใช้ต่างภาษากัน เราเองเป็นคนอีสานแท้แต่กำเนิด  
เคยอยู่กับยายที่ขอนแก่นจนถึงสองขวบ ช่วงที่แม่รับกลับมาเลี้ยงที่โคราช เรายังพูดอีสานปร๋อเลยค่ะ 
แต่ก็ต้องหัดพูดภาษากลาง เพราะพ่อกับแม่ให้หัด ( พ่อกับแม่พูดภาษาอีสานได้ทั้งคู่ค่ะ ) 
พอได้ใช้ภาษากลางมากขึ้น เราก็ไม่ได้ใช้ภาษาอีสานเลย ปัจจุบัน มีบางคำที่เราแปลไม่ได้ว่าคืออะไร
ถ้าคนแก่เขามาพูดกับเรานี่ ฟังแทบไม่ออก ได้แต่ยิ้มกับหัวเราะแหะๆให้เขา  ส่วนภาษาโคราชก็เช่นกัน 
เราเกิดและเติบโตจากที่นี่ ( เกิดที่โคราชค่ะ แล้วแม่พาไปฝากยายที่ขอนแก่นตอนเดือนกว่าๆเพราะต้องทำงาน  
ตอนสองขวบแม่ถึงรับจากขอนแก่นมาอยู่โคราช ) แต่เราก็ดันพูดภาษาโคราชไม่เป็นอีก ฟังได้นะคะ 
แต่พอลองพูดแล้วมันก็แปร่งหู ไม่เหมือนเจ้าของภาษาเขาพูดกัน สำเนียงมันเพี้ยนมากๆ ทั้งโคราชและอีสาน
มีไม่กี่คำนะที่เราใช้พูดบ่อยๆ 
   **เช่น จั๊ก : จั๊กแหล่ว,จั๊กแล้ว  แปลว่า ไม่รู้ ( จั๊กก็อะไรดอก คือ ไม่รู้จะอะไรนักหนา )
เบิ้ง แปลว่า บ้าง** ภาษาโคราชที่เขาพูดกัน ถ้าไม่เคยได้ยินมาก่อน จะบอกว่าพูดห้วนจัง 
เพราะเขามักพูดกันสั้นๆ ไม่ลากเสียง ฟังแล้วอาจจะไม่เสนาะหูเท่าไหร่ เราฟังมันก็น่ารักดีนะ เป็นอีสานแบบเหน่อๆ 
อีกตัวอย่างนะคะ ภาษาโคราชจะใช้คำว่า ดา แทนคำว่าด้วย  
   **เช่น โคราช : กิ๋นเข่าแล่งดาเด้อ / อีสาน : กินเข่าแล่งน่ำเด้อ  แปลว่า กินข้าวเย็นด้วยนะ**
อาจจะผิดพลาดเรื่องการออกเสียง และ สะกดคำบ้างนะคะ เราสื่อสารด้วยภาษากลางอย่างเดียวจริงๆค่ะ  
แค่อยากให้เห็นความแตกต่าง และความใกล้เคียง ของโครงสร้างทางภาษาแต่ละที่น่ะค่ะ 

     คำเมืองที่พี่จขกท เขียนเล่าออกมา เราอ่านแล้วเข้าใจค่ะ จะมีบางคำที่เข้าใจไปเองก็มี แบบว่า 
เออก็พอแปลได้นะ พอมาดูคำแปลอีกที อ่าว แปลผิดว่ะ ไม่ใกล้เคียงเลย
โดยรวม เรื่องภาษา สำหรับเรา ถือว่าไม่มีปัญหาค่ะ  เป็นการแลกเปลี่ยนความรู้ใหม่ หลายๆเรื่องดี 
ชอบๆๆ  ขอโทษที่พิมพ์เวิ่นเว้อนะคะ  กะจะมาขอบคุณและ คอมเม้นท์เรื่องภาษาถิ่น 
กลับกลายเป็นว่า เล่าเรื่องตัวเองให้ฟังเฉยเลย  เราเป็นคนชอบพิมพ์ค่ะ พอพิมพ์แล้วมันติดลม 55555    

สู้ๆนะคะ จะรอติดตามต่อไปค่ะ  ชอบกระทู้ที่มีเอกลักษณ์เป็นของตัวเองแบบนี้ค่ะ  
มาเม้นท์แต่ละที ฝอยยาวเลยอะ โง้ยยยย -0-

...แก้ไขแปปปป  พิมพ์ไม่สนใจบรรทัด นี่ก็พิมพ์อย่างเดียว ไม่จัดหน้าเลยย
comment436:ผมกลับมองว่าการใช้ภาษาเมืองนะ ได้อารมณ์มากกว่า.. เหมือนอยู่ในเหตุการณ์เลยครับ
ผมชอบมาก..แต่ถ้าหลายท่านอ่านไม่สะดวกก็ขอให้ จขกท.ทำซับแปลให้คนละครึ่งทางน่าจะเวิร์คสุด
comment437:เราอ่านจบ เราไม่ทันยุคนั้นแบบรู้เรื่องรู้ราว เราอยู่ใต้ 
เรารู้จักคำว่าตกเขียวจากสปอตรณรงค์ ตอนเด็กๆเห็นว่าน่ากลัว 
พอโตมาพอรู้เรื่อง ก็เป็นเรื่องสาวไซด์ไลน์แบบสมัครใจไปแล้วมากกว่า

ขอบคุณ จขกท ที่เล่าเรื่องราวเหล่านี้มาค่ะ 
เราว่าครอบครัวเราลำบาก จนบางครั้งเราก็โกรธตัวเองที่เกิดมาแบบนี้ แต่จริงๆเรายังสบายกว่าคนอื่น
พอมากระทู้นี้ ชีวิตเด็กสาวตอนนั้นน่าสงสารมากจริงๆ 
ก่อนหน้านี้เวลาดูละครที่มีตัวละครโสเภณีแล้วเจอครอบครัวรีดไถ นี่เราเกลียดมากๆ ผสมรำคาญที่นางยอมๆกันด้วย
พอเป็นเรื่องเล่าชีวิตจริง มันน่าเศร้าจัง
comment438:อ่านจนจบ จำได้ตอนเด็กๆคุ้นๆคำนี้ แต่พออ่านเรื่องราวแล้วน่าตกใจมากสำหรับเรา ขนาดเราจะ 40 ละนะ


ที่มาตอบเพราะว่าโทรถามแม่ว่าสมัยแม่นี่นาแม่รู้เรื่องปะ แม่ตอบมาว่ารู้สิ สมัยโรงน้ำชาดังจะตาย คนรู้จักแถวบ้านเราได้เมียคนเชียรายป้าxxx นั่นไงแกก็โดนพ่อแม่ขายมา แล้วก็เป็นแม่เล้าเองด้วยยังไปหาซื้อด็กเลยสมัยก่อน แล้วก็อีกหลายคนที่แม่เล่า แม่บอกว่าปกติของคนเหนือสมัยนั้นแหละ 

เราตกใจ แต่แม่ไม่ตกใจเลยแถมเล่าเรื่องอื่นๆที่เกี่ยวกันให้ฟังด้วย และต้องขอบคุณคุณมิ้วที่เปิดหูเปิดตาเอาเรื่องราวในอดีตมาเล่าให้ฟังครับ

ปล. น่าตกใจมาก แม่รู้ด้วยว่าซื้อมาแค่ 5,000 เอง ขายครั้งแรกทีเดียวได้ทุนคืนเลยแบบคุณมิ้วว่าเป๊ะเลยครับ
comment439:ลำปางเจ้า  ขอเล่าบ้าง  เพื่อนเราเองเลย เรื่อง คือ แม่เค้าเป็นคนถิ่นอื่นมาอยู่ที่ตำบลเรา มาแบบไม่มีอะไรมาเลย มาขายแรงงาน คือจนมากกก 
มีลูกสาว 1 คนชาย 2 คน ลูกสาวคนโตจากสามีคนแรก มาเรียนที่โรงเรียนชั้นประถม  น้องๆ ชาย 2 คน จากสามีคนปัจจุบัน ตอนนั้นยังไม่ได้เรียน
เล็กมาก  ส่วนเพื่อนถ้าจำไม่ผิดมาเรียนได้ 1 ปีมั้ง ป.5  ยังไม่จบหก (เค้าย้ายถิ่นมาจากที่อื่น) หรือจบ ป6 หรือเปล่าอันนี้จำไม่ได้นะ 
มารู้อีกที่เปิดเทอมมา เพื่อนไม่มาเรียน แม่เอาลูกไปขาย อันนี้ได้ยินมาจากผู้ใหญ่  ตัวแม่เป็นคนไม่ค่อยขยันนะ เป็นคนเหนือหรือเปล่าไม่รู้นะ 
ตอนนั้นเราเด็กมากแต่เท่าที่ฟังเค้าพูดเหมือนคนประเทศลาวนะ หรือถ้าเหนือก็คงที่ไหนที่ฟังสำเนียงยากมากอะ เราไม่ค่อยได้คุยกับแม่เค้านะ  
สามีนี้คนเหนือ เป็นคนขยันรับจ้างทุกอย่างปลูกบ้านแบบง่าย เช้าพื้นที่คนอื่นอยู่
            ตอนเพื่อนเรากลับมาเยี่ยมบ้าน เราก็ไปเที่ยวหาอยู่ครั้งหนึ่งนะ  (คือเค้ามาเช่าพื้นที่ปลูกบ้านแถวบ้านอาเรา) เค้าเล่าแบบในแง่ลบ 
ตอนนั้นว่า อย่างไว้ใจผู้ชายนะไม่ดีสักคนอะไรประมาณนั้นแหละ เพื่อนเราเป็นคนสวยเชียวแหละ เพราะตอนมาแรกๆ เพื่อนผู้ชายตื่นเต้นกันใหญ่ 
ผิวคล้ำ ตาคำโต ประมาณนั้นนะ ชาวบ้านจะนินทาแม่เพื่อนเราเป็นส่วนใหญ่ ว่าใช้เงินเก่ง ไม่สงสารลูก  พ่อเลี้ยงนี้ดี ลูกสาวก็ดี ส่งเงินมา
ทุกเดือน ส่งถ้วยชามมา (ที่ซื้อผงซักฟอกแล้วแถมลูกเค้าเก็บส่งมาหมด) มันรักน้องๆ ประมาณนั้น
           ตอนหลังสุดหลังจากผ่านมาหลายปี(เป็น10ๆ ปีนะ) เรามาเรียนและทำงานที่ กทม. นานๆ จะกลับไปเยี่ยมบ้านสักที่  มีอยู่ครั้งหนึ่ง
ที่บ้านเราชี้ให้เราดูว่านี้บ้านเพื่อนคนนั้น จากที่เค้าไปขายตัวมา10กว่าปี ตอนนี้เค้าซื้อที่ดินให้แม่และสร้างบ้านให้ เลิกขายตัวได้สามีเป็นคนจีน 
ขยันทำมาหากิน มีทีดินมีบ้านและมีลูกเป็นของตัวเองอีกหลัง  เราก็ไม่เคยได้ไปคุยกับเพื่อนอีกเลยนะ  แต่ก็ยินดีกับเค้า 
เพราะถ้าตามที่ผู้ใหญ่เล่า เราว่าเพื่อนเราเค้าเป็นคนดีมาก ก็ควรได้อะไรดีๆ แล้วแหละ  ...  จบแล้วจ้า จำได้ประมาณนี้  ตกเขียวของคนเหนือ
อีกเรื่อง เดียวนี้ไม่ค่อยมีแล้วนะเราว่า  เพราะคนทั่วไปก็ขายตัวกันเองง่ายจะตายแล้วแหละ 

     ปล.   คนไทยอย่าติดบ่วงคำว่ากตัญญู   ให้ยอมรับความจริง พ่อแม่ทำผิดได้ ไม่ใช้ถูกเสมอ ลูกสามารถพูดได้ (เถียงได้ ในนิยามของไทย) 
              นิยามคำว่าอกกัญญ หรือบาป ไม่ใช้ว่าลูกทำฝ่ายเดียว พ่อแม่ก็ทำกับลูกได้  ถ้าใครคิดอะไรไม่ได้ ลองสมมุติตัวเองอยู่อีกฝั่ง
              เราจะได้ความคิดอีกแบบ  ,  ถ้าเราไม่อยากให้ใครทำกับเรา  เราก็อย่าทำกับเค้าแบบนั้น  ,  ลูกไม่ใช้ทาส  มีแล้วจะให้เค้ารับ
             ใช้เยี่ยงทาส  ก็อย่ามีดีกว่า  เวรกรรมไม่จบไม่สิ้น ,  คำว่ากตัญญูมีทุกชนชาติ  เพียงแต่ในบ้างประเทศไม่มีคำนี้ ไม่ใช้ว่าเค้า
             ไม่ดูแลพ่อแม่  เพียงแต่เค้าดูแลในแบบของประเทศนั้นๆ  มันก็เท่านั้นเอง...
