title:ความแตกต่างการเรียนระดับประถมในไทยกับอังกฤษ
comment:หัวอกคนเป็นพ่อแม่ อยากให้ลูกได้รับการศึกษาที่ดีที่สุด เท่าที่เราจะสามารถให้ลูกได้

ในฐานะของแม่คนนึง ขออนุญาตเล่าประสบการณ์อันน้อยนิดเท่าที่เราได้พบเห็น รู้สึก และอยากเล่าด้วยความเคารพในระบบการศึกษาไทยและอยากเห็นการพัฒนาการศึกษาของบ้านเรานะคะ

ตอนนี้ลูกอายุได้ 8 ขวบ ได้มีโอกาสมาเรียนโรงเรียนระดับประถมของรัฐบาล ประเทศอังกฤษได้ปีกว่า ๆ มีหลายอย่างที่เรารู้สึกว่าอยากกลับไปทำที่บ้านเรา มีบางอย่างที่อยากให้โรงเรียนบ้านเราเป็นอย่างนี้ คือ บางอย่างของเค้าก็อาจไม่เหมาะกับบ้านเรา แต่ก็อยากเล่าในส่วนที่เรารู้สึกว่าเราพอใจ

ตอนอยู่เมืองไทย เด็กน้อยหกขวบ ป.1 ตื่นตั้งแต่หกโมงครึ่ง กินข้าว แต่งตัว ขับรถออกบ้านเจ็ดโมงสิบห้า ถ้าออกบ้านสายหน่อยก็เจ็ดโมงครึ่ง เพื่อให้ไปทันเข้าเรียนแปดโมง ลูกเรียนจนถึงสี่โมงเย็น โรงเรียนให้เรียนพิเศษต่อจนถึงห้าโมง ทุกคนต้องเรียน ถ้าเป็นห้องสองภาษา เราไม่อยากให้ลูกเรียนพิเศษตอนเย็น เพราะรู้สึกว่าเค้าเหนื่อยมากทั้งวัน เพื่อนลูกบางคน คุณแม่เล่าว่าหลับไปในรถหลังจากเลิกเรียน 

กระเป๋านักเรียนของลูกเป็นแบบกระเป๋าที่มีล้อ ต้องลากไป เพราะมันหนักมาก เกินกว่าเด็กจะแบกเป้ใส่หลังได้

ห้องเรียนหนึ่งห้อง มีเด็กนักเรียน 55 คน มีคุณครูประจำชั้นหนึ่งคนและคุณครูผู้ช่วยสอนอีกหนึ่งคน

ด้วยลูกเป็นคนตัวโต เค้าต้องไปนั่งหลังห้อง นั่งไกลมาก ห้องเรียนใหญ่มาก จนมองไม่เห็นกระดาน

เนื้อหาการเรียนทุก ๆ วิชา มีเนื้อหาอัดแน่นมาก ภาษาไทย สังคม อังกฤษ วิทยาศาสตร์ คณิตศาสตร์ 

ทุก ๆ วัน ลูกจะได้รับการบ้านในหลายวิชามาก หลังจากลูกกลับมาถึงบ้าน พักผ่อน เราก็อยากพาลูกเดินเล่นออกกำลังกาย จากนั้นก็ต้องเริ่ม การทำบรรยากาศในการทำการบ้าน คืนนี้ยังอีกยาวไกล มาลูกนั่งเร็ว มาทำการบ้านกัน อยากทำอะไรก่อนดีลูก เฮ้อ บางทีลูกก็ง่วงนอน เราก็พยายามให้กำลังใจลูกให้มากที่สุด บางคืนก็ไม่ไหว ไปนอนก่อนแล้วค่อยมาทำพรุ่งนี้เช้าก็แล้วกันนะครับ

ไม่คิดจะโทษโรงเรียน โรงเรียนและคุณครูทุกท่านทุ่มเทและการดูแลลูกศิษย์เป็นอย่างดี

ความกดดันที่โรงเรียนได้รับ เกิดจากความคาดหวังของผู้ปกครองด้วยหรือเปล่า ที่ทำให้โรงเรียนต้องจัดเนื้อหาที่แน่นขนาดนั้นสำหรับเด็กประถม บางครั้งได้ยินที่ผู้ปกครองคุยกัน เปรียบเทียบว่า โรงเรียน ป.1 ต้องลบเลขเป็น คูณเลขได้ ทำไมของเรายังทำไม่ได้ อยากให้ผู้ที่เกี่ยวข้องกับการเรียนของเด็ก มาวิเคราะห์จริง ๆ ว่าเด็กประถม เด็กมัธยม ความรู้ที่เค้าควรได้รับ จริง ๆ แล้วควรเป็นอย่างไร

ทุกเช้าต้องปลุกลูก พาลูกแต่งตัว บางครั้งก็ไปกินข้าวในรถนะลูก ลูกงอแงมาก กว่าจะพาขึ้นรถไปโรงเรียน ต้องขับรถไปประมาณครึ่งชั่วโมง เราพยายามจะทำให้เวลาในรถเป็นเวลาคุณภาพ แต่เรารู้สึกว่า จริง ๆ แล้ว เราควรมีโรงเรียนที่มีคุณภาพใกล้ ๆ บ้านเรา คงจะดีมากสำหรับความรู้สึกของทั้งผู้ปกครองและเด็กตัวเล็ก ๆ

ขออนุญาตเล่า การเรียนของเด็กประถมที่เมืองเล็ก ๆ ในประเทศอังกฤษ

โรงเรียนประถมของรัฐ จะรับนักเรียนในเขตที่โรงเรียนดูแล ห้องเรียนหนึ่งห้อง มีนักเรียน 30 คน จะมีคุณครูประจำชั้นหนึ่งคนและคุณครูผู้ช่วยอีกหนึ่งคน กระเป๋านักเรียนลูก แบนมาก มีสมุดบันทึกหนังสือที่ตัวเองอ่าน  1 เล่ม กับหนังสือที่ยังอ่านไม่จบอีกหนึ่งเล่ม ที่เค้าจะต้องไปเลือกที่โรงเรียนเองสัปดาห์ละหนึ่งเล่ม

ลูกอยากไปโรงเรียนทุกวัน ลูกบอกว่า แม่ ไม่อยากให้ถึงเสาร์อาทิตย์เลย ชอบไปโรงเรียนมาก ไม่ใช่ว่าลูกเป็นเด็กขยันมากหรืออะไรนะคะ แต่โรงเรียนของลูกมีกิจกรรมเยอะมาก แล้วสนุกมาก ในความรู้สึกของลูก

โรงเรียนของลูกเข้าเรียนเก้าโมงเช้า ลูกเดินไปเรียนใช้เวลาแค่ห้านาที เดินจากบ้าน ไปโรงเรียน โรงเรียนเลิกบ่ายสามโมงครึ่ง ในด้านเนื้อหาความรู้ วิชาที่สอน มีวิชา วิทยาศาสตร์ คณิตศาสตร์ ภาษา ศาสนา สังคม 

ห้องเรียนจะแบ่งออกเป็นกลุ่มย่อยๆ แต่ละกลุ่ม คุณครูจะจัดกลุ่มตามพัฒนาการของเด็ก ตามแต่ละวิชา

เช่น ภาษาอังกฤษ ลูกยังไม่เก่ง ลูกอยู่กลุ่มในระดับการเรียนของเพื่อนที่เรียนเท่า ๆ กัน ส่วนคนเก่งจะอยู่กลุ่มอื่น ๆ ที่มีระดับต่าง ๆ กัน ลูกชอบเรียนเลข ทำคะแนนได้ดี จะอยู่ในกลุ่มที่เรียนเลขเก่ง ชื่อ fraction คนที่เรียนเลขเก่งเป็นอันดับรอง ๆ ก็อยู่กลุ่มต่าง ๆ กันไป เป็นอย่างนี้ทุกวิชา คุณครูจะประเมินเด็กแต่ละคนและจัดกลุ่มตามการเรียนรู้ของเด็ก เด็กที่เรียนไวในแต่ละวิชา เค้าจะได้รับการส่งเสริมในระดับการเรียนของเค้า เด็กเค้าจะไม่เบื่อ ส่วนคนไหนที่อ่อนวิชาอะไร ก็จะได้แบบฝึกหัดและการดูแลจากคุณครูที่เหมาะกับเด็กแต่ละคน คุณครูสอนใกล้ชิดมาก เค้ารู้จักเด็กแต่ละคนเป็นอย่างดี

คุณครูเค้าสอนว่า ทุกคนต้องมีสิ่งที่เก่งไปคนละอย่าง ไม่มีใครดีที่สุดหรือแย่ที่สุด ให้ยอมรับและช่วยเหลือเพื่อน เด็กที่เรียนเก่ง บางครั้งคุณครูจะให้เป็นผู้ช่วยคุณครู เค้าจะภูมิใจมาก

ในสนามเด็กเล่น ที่โรงเรียน จะมีป้าย Friend stop เหมือน Bus stop คนไหนเหงา ไม่มีเพื่อนเล่น ให้มายืนตรงนี้ จะมีเด็กที่เค้าเป็นอาสาสมัครมาพาไปเล่น ลูกอยากเป็น buddy คนที่คอยเล่นกับเพื่อน และอยากเป็น green volunteer เป็นคนที่คอยเก็บขยะก่อนเข้าเรียน คนที่ทำเพื่อคนอื่น เพื่อส่วนรวม จะได้รับการชื่นชมอย่างมากในโรงเรียน

ทุก ๆ เย็นวันศุกร์จะมีการให้รางวัล star of the week แต่ละห้อง คุณครูจะเลือกคนที่เป็น star of the week แล้วให้เพื่อน ๆ ทุกคนเขียนความดีของเพื่อนคนนั้น แล้วให้เด็กน้อยที่ได้รับรางวัล เลือกความเห็นที่ชอบที่สุดสามอัน แล้วครูจะประกาศในโรงเรียน รางวัลคุณครูให้จาก คนที่พูดจาสุภาพ มีน้ำใจ ขยันเรียน เด็กจะมองเห็นสิ่งที่ดีในตัวเพื่อน และเห็นว่าสิ่งที่ดีเป็นอย่างไร

ด้านจิตใจ เค้าจะรับฟังความคิดเห็นของเด็กมาก เด็กทุกคนจะมีความสุข มีพลังในการเรียน เค้าจะเน้นให้เด็กคิด วิเคราะห์ มีส่วนร่วมมาก ๆ เช่น วันนี้มีเพื่อนที่ต้องย้ายโรงเรียนไป ทุกคนจะเขียนการ์ดให้เพื่อน และคุณครูสอนเรื่อง การเปลี่ยนแปลง คุณครูสอนเด็กว่า การเปลี่ยนแปลงเป็นเรื่องธรรมดาที่เราต้องเจอ เช่น เมื่อวานเพื่อนเราคนนี้อยู่ที่นี่ แต่วันนี้เพื่อนไม่อยู่แล้ว นี่คือความแตกต่าง ตอนแรกเราจะรู้สึกเศร้า ต่อมาเราจะรู้สึกหายเศร้า เค้าสอนจากชีวิตจริง 

วันนี้เรียนเรื่องอวกาศ คุณครูขออนุญาตผู้ปกครองพาไป Space centre เด็ก ได้เห็นยานอวกาศจริง ๆ สนุกจนไม่อยากกลับบ้าน มีครั้งนึงเรียนเรื่อง รถจักรไอน้ำ คุณครูจะให้เขียนการบ้านก่อนไปทัศนศึกษา ว่าอยากเห็นอะไร แล้วก็พาไปพิพิธภัณฑ์รถจักรไอน้ำ หลังจากนั้นก็จะได้ทำการบ้านว่า ประทับใจอะไร เรียนรู้อะไรจากการไปทัศนศึกษา 

ลูกเรียนเรื่อง วงจรไฟฟ้า เข้าใจภายในบ่ายวันเดียว 

ห้องเรียนห้องไหนมาเรียนสม่ำเสมอ เกิน 98% ได้รางวัลไปดูหนังทั้งห้อง เป็นต้น 

วันนี้วิชาวิทยาศาสตร์ครับแม่ เรียนเรื่อง กระดูก คุณครูเอาโครงกระดูกจริง ๆ มาให้เรียน ลูกร้องเพลงเกี่ยวกับกระดูก ลูกรู้จักชื่อกระดูกหลัก ๆ เกือบทุกอัน จากการเรียนหนึ่งวัน มีการทำงานศิลปะ เป็นรูปโครงกระดูกและให้เด็ก ๆ แสดงละคร เกี่ยวกับกระดูก วันนี้เรียนเรื่องรามเกียรติ์ ทำหุ่นกระดาษทศกัณฑ์กับสีดา กลับมาก็อยากอ่านหนังสือเรื่องนั้นต่อ

เด็กจะต้องอ่านหนังสือทุกวัน วันละครึ่งชม.ที่โรงเรียน ถ้าเด็กอ่านที่บ้านก็จะมีสมุดบันทึก ถ้าอ่านครบตามที่ครูกำหนดก็จะได้ใบ certificate คือไม่ได้เป็นรางวัลที่ยิ่งใหญ่หรือซับซ้อน แต่เป็นการให้กำลังใจเด็กอย่างง่าย ๆ และเป็นรูปธรรม เด็กจะมีเวลาอ่านหนังสือ ทำความเข้าใจกับสิ่งที่คุณครูสอนมาก

การเรียน จะเรียนจากการเห็นของจริง เห็นทุกอย่าง จากของจริง เค้าสอนง่าย ๆ ให้เด็กสนุก สนใจ เด็กจะคิดตามและเข้าใจด้วยตัวเค้าเอง 

ถ้าเด็กถาม เท่าที่สังเกตเค้าจะไม่ดุเด็ก แต่จะฟังและอธิบายในสิ่งที่เด็กถาม ในวันประชุมผู้ปกครองคุณครูให้เด็กถามก่อน เด็ก ๆ แต่ละคนถามคำถามดีมาก ถามด้วยความสนใจ แต่ทุกคนมีมารยาทและสุภาพ 

มีครั้งนึง ได้ไปเล่าเรื่อง บ้านในเมืองไทย ในห้องเรียนของลูก เด็ก ๆ ทุกคนน่ารักมาก มาขอบคุณ มากอด 

ตอนแรกคิดว่าลูกจะได้เรียนอะไรบ้างหนอ รู้สึกกิจกรรมเยอะจริงๆ แต่พอได้ดูสมุดงานที่ลูกทำในแต่ละเทอม รู้สึกว่าคุณครูใส่ใจมาก ให้กำลังใจลูกเรามาก ที่นี่สวัสดิการคุณครู ดีมาก คุณครูเป็นอาชีพที่มีเกียรติมาก เงินเดือนของแต่ละอาชีพไม่ต่างกันมาก และมีการอบรมคุณครูค่อนข้างบ่อย

ที่ชอบมากคือ ทุก ๆ ชุมชน จะต้องมีสวนสาธารณะ มีเครื่องเล่นและสนามเด็กเล่นสำหรับเด็กที่มีคุณภาพดีมาก ๆ อยู่ในชุมชนนั้น เด็ก ๆ ได้ไปเล่น เจอเพื่อน ออกกำลังกาย เค้าแข็งแรงขึ้น ได้เล่นทุก ๆ เย็นหลังเลิกเรียน 

ที่นี่ก็มีการประกันคุณภาพการศึกษาเช่นกัน เค้าจะมีการรายงานบอกว่าโรงเรียนไหน อยู่ระดับใดบ้าง เราสามารถเลือกสมัครโรงเรียนที่ได้รับการประเมินในระดับดีมากก็ได้ แต่เค้าจะพิจารณาจากที่อยู่ของบ้านเราเป็นหลัก 

โดยสรุปก็คือ อยากเห็นโรงเรียนที่มีคุณภาพในทุกชุมชน เด็กได้มีความสุขกับการเรียน คุณครูได้รับการดูแลอย่างดีจากรัฐ เพราะคุณครูคือคนที่สำคัญที่สุด ในการเป็นแรงบันดาลใจให้เด็กรักการเรียน 

ด้วยความเคารพจากใจ คุณครูของเรามีศักยภาพ มีความรักที่จะทำให้เด็กทุกคนมีความรู้และความสุขกับการเรียน เค้าจะโตมาเป็นคนดี ทำงานอะไรก็ได้ที่เค้ารักในงานนั้น 

ที่สำคัญคือ อยากให้ไม่ซ้ำเติมคนที่เรียนอ่อน คนที่เรียนไม่เก่ง เค้าอาจจะกลายเป็นเด็กที่มีปัญหาต่อสังคม เด็กที่เรียนไม่เก่งเค้าอาจเก่งด้านอื่น ๆ ในแบบของเค้า ขอให้เค้าเป็นคนดี เค้าอาจไม่เก่งในแบบที่สังคมคาดหวัง เช่น สังคมคาดหวังว่าเด็กเรียนเก่งต้องเป็นแพทย์ วิศวกร มันไม่จำเป็น เค้าจะเป็นอะไรก็ได้ขอให้มีความรักในงาน เลี้ยงตัวเองได้ มีความภูมิใจในชีวิตของเค้า

ความรู้สึกของคุณแม่คนหนึ่งคือ เราจะช่วยกันได้อย่างไร ขอเริ่มจากการศึกษา ให้เด็กมีความสุขกับการเรียน มีระบบการจัดการที่เป็นระบบที่ดี รูปแบบการเรียนที่สร้างให้เด็กรักในการเรียน ควรเป็นอย่างไร ขอสวัสดิการรัฐดูแล อยากให้ทุกคนมีคุณภาพชีวิตที่ดี ปลอดภัย มีโรงเรียนที่ดี เด็ก ๆ มีสังคมที่ดี 

เป็นกำลังใจให้คุณพ่อคุณแม่ คุณครู เด็ก ๆ ทุกคนนะคะ
comment1:เห็นด้วยมากๆค่ะ เราเองเรียนที่อังกฤษตั้งแต่ปฐมจนจบป.เอก รู้สึกโชคดีมาก และอยากระบบการศึกษาไทยนำบางส่วนมาปรับใช้ ที่รู้จักระบบการศึกษาไทยบ้างเพราะแม่เป็นคุณครูค่ะ
comment1-1:คุณตาเบบูยา โชคดีจริงๆ และเก่งมากๆ ด้วยค่ะ คุณแม่ท่านวางอนาคตไว้ให้ลูกได้อย่างดีจริงๆ อยากให้เด็กๆมีโอกาสดีๆ อย่างของบ้าน จขกท อีกสองปีก็ต้องกลับแล้วค่ะ คิดแล้วก็สงสารลูก เค้าก็คงต้องยอมรับความเป็นจริงเหมือนกัน ตอนนี้ได้แต่คิดว่าจะทำยังไงให้บ้านเราเห็นความสำคัญของการเรียนของเด็กมากๆ โรงเรียนทางเลือกก็หายากมากสำหรับต่างจังหวัดที่เราอยู่ค่ะ ขอบคุณมากนะคะ
comment1-2:น่าจะ ประถม มากกว่า ปฐม นะคะ
comment1-3:ขนาดเรียน ปฐม? ถึง ป เอก ที่อังกฤษ คุณก็เขียนภาษาไทยได้ดีนะคะ #ปรบมือ
comment1-4:สมัยก่อน เขียน ปฐมศึกษา ก็มีค่ะ
comment1-5:อาจหมายถึงปฐมวัยก็ได้ครับ
comment1-6:ดูจากบริบทแล้ว น่าจะเขียน "ประถม" ผิดเป็น "ปฐม" แหละครับ
comment1-7:แหม ไม่มีปัญญาได้เรียนเลยอิจฉา น่าสมเพชจัง อย่างน้อยภาษาอังกฤษเค้าก็ดีกว่าคุณแน่ #ปรบมือ 871077
comment1-8:1-7 ผมสมเพชคุณมากกว่านะครับ คนดีที่ไหนจะดูถูกคนอื่น
comment1-9:พิมพ์ผิดคำเดียว เรื่องราวบานปลายไปเยอะ ให้อภัยกันเองเถอะครับ เขาแค่พิมพ์ผิด
comment1-10:เข้ามาอ่านทำไมความเห็นย่อยพวกนี้ กำก่อนนอนของตรูเเท้ๆ [Spoil] คลิกเพื่อดูข้อความที่ซ่อนไว้กำ นั่นตั้งใจเขียนนะ ภาษาวัยสะรุ่น น่ะ ...
comment1-11:นี่แหล่ะ... ไทยแท้
comment2:เหมือนแดนในฝัน มีที่ยืนสำหรับทุกคน
เมืองไทย ที่ยืนมีเฉพาะคนเรียนเก่ง
comment2-1:สำคัญมากเลยสังคมที่ดีต้องส่งเสริมคนเก่ง และไม่ทอดทิ้งคนที่ด้อยกว่า  ให้โอกาสทุกๆคนในสังคมเดินหน้าไปด้วยกัน
comment2-2:เรื่องจริงเลยบางครั้งครูชอบเด็กเรียนเก่ง เพราะพัฒนาง่ายเหนื่อยน้อย
เด็กอ่อนถูกละทิ้ง ขาดโอกาสพัฒนา
comment2-3:เห็นด้วยมากๆเลยครับ คุณครูชอบให้ความสนใจไปที่เด็กเก่งๆ
comment2-4:การbiasเกิดขึ้นในทุกหย่อมหญ้าจริงๆ แม้กระทั่งในระบบที่ทุกคนควรจะมีโอกาสเท่าเทียมกันอย่างระบบการศึกษา
comment2-5:เห็นด้วยมากๆ คนเรียนไม่เก่ง อยากมีที่ยืน ถ้าไม่มีความสามารถด้านดนตรีกีฬาก็มักจะแสดงออกด้วยการทำกร่างทำเกรียน แล้วคิดว่าเท่ห์
comment2-6:เห็นด้วย
comment3:เราติดตามข่าวเรื่องปฏิรูปการศึกษาบ้านเราเหมือนกัน. มีคณะปฏิรูปการศึกษากำลังทำงานอยู่กลุ่มหนึ่ง.  เห็นว่าการศึกษาของแถบสแกนดิเนเวีย  ทางเอเซียก็สิงคโปร์ ฮ่องกงน่าจะเป็นตัวอย่างที่ดี พอดีการเมืองเปลี่ยนก็เลยไม่รู้ไปถึงไหนแล้ว. แต่สรุปได้ว่าเด็กเราเรียนเยอะแต่คุณภาพไม่ได้ค่ะ  หวังว่าการเปลี่ยนแปลงคงเป็นรูปเป็นร่างเร็ววันเหมือนกัน แต่อยากบอกว่า. รร ประถมเอกชนบ้านเราบางแห่ง(สามัญไม่ใช่สองภาษา)ไม่เป็นแบบ จขกทพูดนะคะ   อย่างของลูกมีกิจกรรมดนตรีกีฬาศิลป  เน้นวิทย์คณิตในรูปกิจกรรม  การบ้านน้อย  เลิกเร็ว ไม่เคยกวดวิชาตั้งแต่   ป 1-5 ยกเว้น      ป  6 จะสอบต่อที่อื่นก็กวดแค่เสาร์ครึ่งวัน.  ส่วนหนึ่งที่เด็กเรียนหนักเพราะค่านิยมผู้ปกครองบ้านเรามีส่วนสำคัญค่ะ
comment3-1:คุณมูดามาดู  เห็นด้วยค่ะ เรียนเยอะจริงแต่นำมาใช้จริงไม่ได้ ตัวเองรู้สึกเลยว่าท่องท่องท่อง ไม่ได้เกิดจากความอยากเรียนหรือเกิดความเข้าใจจริงๆ เลยค่ะ
คือ อยากให้ทุกๆ โรงเรียนที่เป็นของรัฐ  เด็กก็มีโอกาสเรียนในโรงเรียนที่มีคุณภาพเหมือนกัน จะอำเภอไหน เด็กก็มีความสุขกับการเรียน 
ผู้ปกครองมีส่วนสำคัญจริงๆค่ะ แต่ก็เข้าใจว่าสังคมบ้านเรา คุณภาพชีวิตเป็นเรื่องที่ค่อนข้างแก่งแย่งแข่งขัน ถ้าสังคมเราจัดระเบียบดีๆ มีสวัสดิการ มีคุณภาพชีวิตที่ดี ผู้ปกครองอาจไม่ต้องกดดันลูก(เพราะอยากให้เค้าได้ดี) ขนาดนี้ก็ได้ แต่ก็ดีใจมากๆ ที่ได้มาคุยกันที่นี่นะคะ 
ขอบคุณมากนะคะ
comment3-2:บ้านเรามีโรงเรียนเน้นกิจกรรมหลงเหลืออยู่อีกหรือคะ
อยากให้มีหลายๆที่ เด็กๆจะได้มีทางเลือกในการเรียนมากขึ้น
นี่น้องสาวก็กำลังจะสอบเข้ามหาวิทยาลัย ก็ยังไม่รู้ตัวเองเลยว่าจะเรียนอะไร
ถ้าระหว่างเรียนประถมมัธยมมีโอกาสได้เห็น และเรียนรู้ในเรื่องต่างๆ
มากกว่าวิชาเลข อังกฤษ วิทย์ ไทย สังคม ก็คงจะดี
comment3-3:โรงเรียนดังๆในบ้านเรา  จะเข้าเรียนได้เป็นไงละครับ  จ่ายกันคนละเท่าไหร่  สมยอมกันเอง  แล้วลองไปดูเด็กนะ ท่องกันเป็นนกแก้วนกขุนทอง  เวลาทำการบ้านต้องทำตามวิธีที่โรงเรียนหรือครูสอนมาเท่านั้น ถ้าแหวกแนวมาหรือบอกให้ลองใช้วิธีอื่นแทบไปไม่เป็นเลย   สร้างกันเข้าไปตึกใหญ่ ประตูโรงเรียน รั้วโรงเรียน ลงทุนมหาศาลแล้วค่อยมาขึ้นค่าเทอมกับเด็กเอา  พัฒนาแต่วัตถุ แต่จิตใจคนไม่ได้ดีขึ้นเลย  เรื่องที่บางคอมเมนท์บอกว่าครูบางคนชอบเด็กเก่ง  เป็นเรื่องจริงขอบอก เพิ่มไปอีกอันนึงชองเด็กที่พ่อแม่รวยด้วย เพราะเวลาขอความร่วมมืออะไร พ่อแม่เด็กพวกนี้ไม่ค่อยมีปัญหาหรอก  มีอยู่คราวนึงกีฬาสีอนุบาล ฝนลงพรำๆ เด็กเป็นหวัดสองสามคนที่มีอาการป่วยอยู่บ้างก็เอาร่มมากางกันฝน  โดนครูที่มีอายุคนนึงออกมาโวยเลยว่า ห้ามกางร่มเดี๋ยวจะทำให้กองเชียร์สีเค้าดูจากภายนอกแล้วมันไม่สวยไม่เป็นระเบียบ แต่ไม่ได้ห่วงลูกศิษย์เลยว่าจะเป็นอะไรมั้ย คิดแต่จะเอาหน้าเอาตาอย่างเดียว   ได้ยินแล้วอยากกระโดดถีบแบบ double side kick งงงงงงงงงงงงงงงงงงงงเลย 
  ไม่ได้มีอคติกับครูทุกคนนะ ครูดีๆโรงเรียนดีมีเยอะ  แต่อยากให้ครูที่ยังยึดติดแต่ว่าลูกศิษย์ต้องฟังชั้น ห้ามเถียง ต้องทำตามที่ชั้นบอกเท่านั้น อยากให้ครูประเภทนี้หมดไปจากโรงเรียนบ้านเราได้แล้ว (แต่คงยากนะ ประเภทความคิดสั้นๆ ครูที่เป็นครูแต่ชื่อ)
comment4:จริงๆ เคยได้ยิน ว่า เด็ก ระดับประถม 
ไม่ควรเรียนวิชาการมาก 

แต่เน้น กิจกรรม เล่นกลางแจ้ง ...

ผมเห็นผู้ปกครองบางคน เด็กเรียนพิเศษตั้งแต่ชั้นอนุบาล ชั้นประถม
เลิกเรียน เรียนพิเศษที่โรงเรียน แล้ว ไปเรียนต่อที่บ้าน อีก วิชาหนึ่ง

ผมเห็นแล้ว สงสารเด็ก ..

ส่วนลูกๆ ของผม ผมจะไม่ให้เรียนพิเศษ หลังเลิกเรียน
แต่ ให้เรียน คณิตศาสตร์ วันอาทิตย์

ความจริง เด็ก ควรเรียน พิเศษ ศิลปะ กับ ดนตรี มากกว่า วิชาการ
comment4-1:อ่านแล้วสะท้อนชีวิตตัวเอง ตั้งแต่เด็กจนโต เหมือนถูกบังคับให้เรียนเพื่อสนองตัณหาผู้ใหญ่ เป็นเครื่องอ่านหนังสือ เครื่องทำข้อสอบชั้นดี ชีวิตไม่มีมิติใดๆทั้งสิ้นนอกจากเรื่องเรียน
comment4-2:คือคำพูดดูดีมากเลยอะขอบอกๆไม่ให้ลูกเรียนพิเศษหลังเลิกเรียนเเต่กลับให้เขาไปเรียนพิเศษวันเสาร์เเละอาทิตย์เเทนเหอะๆต่างกันตรงไหนฟะ 

พี่ก็บอกไปเลยสิวะครับว่าให้เรียนพิเศษเเค่ ช่วงวันเสาร์-อาทิย์เเค่นั้นเองจะยากเย็นอะไรมาพิมพ์เหมือนตัวเองดูดี เฮ้อ
comment4-3:เค้าบอกวันอาทิตย์วันเดียวนะ คุณ 4-2 วันเสาร์มาจากไหน อ่านครบปะเนี้ย
comment4-4:คห. 4-2 เป็นไรเปล่าคะ? งงกับคุณจริงๆ
เขาพูดถึงว่าเด็กเรียนมาทั้งวันที่โรงเรียนแล้ว จึงไม่อยากให้เรียนพิเศษตอนเย็น เขาสงสารเด็ก 

และเขาจะให้ลูกเขาเรียนเฉพาะวันอาทิตย์ค่ะ 
เขาพูดถูกของเขาแล้ว พูดถูกและก็ดูดีมีเหตุผลนะคะ
comment4-5:ขอแตกประเด็นนิด เกี่ยวกับเรียนพิเศษก็คิดได้หลายมุมค่ะ ให้ลูกเรียนเสริมดนตรี ศิลปะก็เป็นเรื่องที่ดีค่ะ แต่เรามีเพื่อนๆที่เป็นครูตามโรงเรียนสอนดนตรีหลายคนบ่นกันมากว่า พ่อแม่สมัยนี้มองโรงเรียนสอนดนตรีเป็นสถานรับเลี้ยงเด็กก็มิปาน คิดว่าเรียนแล้วจะผ่อนคลายไม่เครียด ครูให้การบ้านกลับไปก็ไม่เคยซ้อม พอเรียนๆไปนานหน่อยพ่อแม่ก็หวังว่าลูกจะต้องเล่นเป็นเพลงเพราะๆได้ ทั้งๆที่ตอนแรกบอกว่าแค่อยากให้ผ่อนคลายเรียนไปไม่เคยซ้อม นี่ก็เป็นค่านิยมของคนไทยที่มองการเรียนดนตรีศิลปะกีฬาเป็นเรื่องของคนไม่ต้องเก่งก็ทำได้ คนเก่งให้ไปเรียนวิทย์ ไม่เก่งเรียนศิลป์ ทั้งที่จริงๆแล้วความถนัดของคนมีหลายด้านตามทฤษฎีของโฮเวิร์ด การ์ดเนอร์ค่ะ
comment5:พออ่านทำให้นึกถึงตอนเด็กๆที่กระเป๋าหนักมากเวลาเดินยังพอโอเคเพราะมีล้อลากแต่ตอนขึ้นบันไดรู้สึกลำบากมาก

รู้สึกอยากไปสำผัสประสบการณ์แบบนี้บ้าง
comment5-1:ขอบคุณมากนะคะ เรื่องราวในเพลงใช่มาก ๆ ชอบจังเลย
เด็กๆลากกระเป๋าขึ้นบันได ล้อแตกไปเลยค่ะ มันหนักมากๆ
comment5-2:น่ารักดีครับ
comment6:ขึ้นอยู่กับระบบการศึกษาและการเอาใจใส่ของบุคลากรครับ

เท่าที่สังเกตคือครูเมืองนอกเขาจะให้ความใส่ใจกับนักเรียนมากกว่าครูบ้านเรานะครับ
comment6-1:พูดไปพูดมา มันไม่พ้น นโยบายรัฐบาลเลยนะครับ
ว่า จะเอาจริงกับการศึกษาขนาดไหน

เพราะการเมือง เราเป็นแบบนี้มาโดยตลอด 

การพัฒนา ระบบการศึกษา ไม่ต่อเนื่อง และ มีแบบแผน ที่ชัดเจน

จริงๆ แล้ว บุคลากรทางด้านการศึกษา
ควรได้รับการ ดูแล และ เอาใจใส่ ให้มากกว่านี้

ครู ควรเป็นครู อาชีพ ที่แท้จริง และ มีเกียรติ และ มีรายได้มากพอ
เทียบเท่า หมอ นักบิน ... 
แต่ต้องเป็นครู คุณภาพ และ มีความรู้ เรื่อง จิตวิทยาเด็ก ด้วย

ไม่ใช่ เออะ ก็ตีเด็ก แต่ ควรมีจิตวิทยาในการ ละลาย พฤติกรรมเด็ก
comment6-2:ขอบคุณมากค่ะ หวังว่าระบบการศึกษาเราจะดีขึ้น มันควรมีแผนระยะยาวๆ และคิดอย่างรอบคอบ 
และอยากให้ดูแลคุณครูมาก ๆจริงๆค่ะ
comment7:เราชอบการเรียนของที่นี่เหมือนกันคะ
กำลังเรียนโทอยู่ที่อังกฤษ
ถึงแม้งานจะเยอะมาก เพราะต้องทำแล็บด้วย
ไหนจะการบ้าน presentation workshop จัดเต็ม
แต่รู้สึกสนุกคะ เพราะได้ทำอะไรที่หลากหลาย
นอกจากนั่งในห้อง จดที่ครูพูดแค่นั้น
comment8:เห็นด้วยกับ จขกท ครับ บ้านผมก็มีเด็กไทยไป รร ประชาบาลที่อังกฤษเหมือนกัน มีความสุขที่โรงเรียนทุกวัน โรงเรียนที่นี่ ไม่ว่าเมืองไหน คุณภาพไม่ค่อยแตกต่างกันมาก ไม่ใช่โรงเรียนดีมีแต่ในเมืองใหญ่แบบบ้านเรา
comment8-1:แปลกที่เค้าทำให้(สมมติ)โรงเรียนรัฐบาลที่กทม มีคุณภาพเท่าโรงเรียนรัฐที่อมก๋อย คนอังกฤษอยู่ที่อมก๋อย ก็ได้รับสิ่งดีๆ เท่าๆกับคนที่อยู่ในเมืองใหญ่ นี่ละมั้งเค้าเรียกความเท่าเทียมที่ประชาชนได้รับจากรัฐที่ดี น่าอัศจรรย์มาก ประเทศพัฒนาแล้วน่าจะเป็นแบบนี้กันหมด
comment9:ขอบคุณ จขกท ที่มาเล่าให้ฟังนะคะ ดีมากๆ 

ชอบ ไอเดีย Friend Stop และอื่นๆ เด็กๆ นี่ ไม่ใช่ทุกคน จะมีทักษะในการเข้าสังคม  การทำให้คนที่มีความเป็นผู้นำ มีจิตใจอ่อนโยน ช่วยเหลือคนที่อ่อนแอกว่า  สร้างความภูมิใจให้เด็กเองด้วย และยังช่วยให้เด็กคนที่อ่อนแอ ได้รับการดูแล ไม่รู้สึกถูกทอดทิ้ง เหงาหงอย ต่างคนต่างเติมเต็มกันและกัน  การฝึกจิตอาสา ให้เด็กๆ ที่เล่ามานี่ น่ารักมาก

ปฎิรูปการศึกษาไทย น่าจะเริ่มจาก awareness ของพ่อแม่ก่อนเลยนะคะ เพราะเริ่มทำได้ทันที
การปล่อยวาง ความคาดหวัง จาก โรงเรียน  ไม่ต้องกลัวลูกจะตามใครไม่ทัน  ไม่ต้องพยายามมมให้ลูกเก่งทุกเรื่อง ให้เด็กได้เป็นเด็ก มีเวลาเล่น มีเวลาอิสระ ที่จะสามารถ "เลือก" ทำสิ่งที่ตัวเองอยากทำ 
ถามว่าเด็กเก่งทุกเรื่อง ดีไหม ดี แต่ถ้ามันต้องถึงขั้นพยายามทุกเรื่องล่ะก็  การเก่งทุกเรื่อง จะไม่ใช่เรื่องดีแน่นอน เด็กจะรู้ไหมว่า ตัวเอง รักที่จะทำอะไร ชอบที่จะทำอะไร นอกจาก การทำให้เก่งและดี เพื่ออนาคต เพื่อให้พ่อแม่ภูมิใจ เพื่อบางอย่าง ทั้งที่จริงๆ ชีวิตคนเรา มันก็น่าจะง่ายมากๆ เพราะ หนูทำได้ดี เพราะหนูรักที่จะทำ ไม่ใช่ "เพื่อที่จะ"   

พ่อแม่ เป็นผู้เฝ้าดู สังเกตุการณ์ และสนับสนุน จะทำให้เด็กๆ มีความคิดเป็นของตัวเองมากกว่า คิดแทนลูก และ พยายาม หาสิ่งที่ดีที่สุดให้ลูกตลอดเวลา เราควรหันกลับมาถามลูกบ้างไหมว่า เขาอยากได้ สิ่งที่ดีที่สุดจริงๆ หรือไม่
comment9-1:ชอบคำตอบของคุณกุ๊ดจังมากๆครับ
ขออนุญาตนำไปแบ่งปันที่เฟซนะครับ

ขอบคุณมากครับ
comment10:เมืองไทยติดปัญหาที่หลักสูตรถูกบังคับโดยกระทรวงศึกษา ถ้าแต่ละโรงเรียนสามารถกำหนดหลักสูตรที่สร้างสรรค์และเหมาะสมได้เอง คุณภาพการศึกษาบ้านเราก็ไม่ต่างกันกับต่างประเทศเท่าใหร่ เพราะสามารถนำสิ่งดี ๆ ที่พบจากการดูงานในต่างประเทศมาใช้ได้ บ้านเราการดูงานคือการไปเที่ยว เพราะเห็นอะไรก็นำมาปรับปรุงไม่ได้ ผิดกฏ ผิดระเบียบ ติดกติกาไปทุกเรื่อง ความจริงต้องแก้ไขกฏหมายในด้านการศึกษาแล้วก็ระเบียบปฏิบัติของทางราชการให้หมดก่อน กฏ ระเบียบที่ถ่วงความเจริญของประเทศนี้มากที่สุดคือ ระเบียบงานสารบรรณ ตัวนี้ผลาญงบประมาณของชาติให้สิ้นเปลืองโดยเปล่าประโยชน์ที่สุด
comment11:อ่านแล้วอยากกลับไปเป็นเด็กอีกครั้งค่ะ ถ้าได้เรียนแบบที่เจ้าของกระทู้เล่ามา
เราว่าต้องสนุกมากแน่ๆ เลย
comment12:กระทู้โดนใจ เพราะมีลูกเรียนอยู่ประถมทั้งคู่
1. เด็กต่อห้อง เป็นตัวแปรสำคัญ ถ้าห้องละสามสิบคน การเรียนการสอนจะง่ายขึ้นมาก กิจกรรมหลากหลายขึ้น ครูดูแลทั่วถึง พอมาเป็นห้องละห้าสิบกว่าคน จะให้ทำไงถึงเรียนได้ ก็ต้องนั่งฟัง นั่งจด ทำใบงาน แค่นั้น จะทำอะไรไม่ได้มาก แม้แต่บางวิชา เช่นการเรียนภาษา มีการแยกกลุ่มย่อย แต่กว่าเด็กห้าสิบคน แยกกลุ่มย่อย เดินไปถึงห้อง หมดไปแล้วสิบนาที เดินกลับอีกสิบนาที ได้เรียนแค่ครึ่งชั่วโมง เป็นต้น  เวลาพัก จะลงจากตึกไปวิ่งเล่น ซื้ออาหารกินเองบ้าง ก็ทำไม่ได้ 
   ตรงนี้ไม่รู้ทำไง ถามโรงเรียนทำไมไม่รับเด็กต่อห้องให้น้อยกว่านี้ ก็ว่าเพราะเรื่องค่าใช้จ่าย สงสัยเหมือนกัน
2. พอเด็กต่อห้องเยอะ ผลตามมาที่การเรียนการสอน จะพาไปทัศนศึกษา ดูของจริงบ่อย ๆ ได้มั้ย ไม่ไหวหรอก ครูดูเด็กเยอะขนาดนี้ ก็เลยต้องเรียนแบบท่องจำ จะทดลองอะไรที โอ๊ย เด็กเยอะ เครื่องมือไม่พอ เรียนคอมพิวเตอร์ จะฝึกทำโปรแกรม สองสามสี่ห้าคน ต่อเครื่อง ทำได้คนละที ก็หมดคาบพอดี 
3. เราว่าเด็กไทยเป็นเด็กที่เรียนเยอะที่สุดในโลกเลยล่ะมั๊ง ส่วนใหญ๋ที่เจอ ตั้งแต่เข้าก่อนแปดโมง เลิกเรียนแล้วต่อพิเศษเย็น พิเศษนอกโรงเรียนอีก เสาร์ อาทิตย์ ก็โรงเรียนกวดวิชา ปิดเทอม ไม่เคยได้หยุด เรียนอีก ถามว่าทำไมไม่พัก เรียนอะไรกันเยอะแยะ เรียนในห้องไม่พอ ต้องเรียนล่วงหน้า เรียนเพิ่มเติมอีก เรียกได้ว่า "เด็กไทย เรียนเจ็ดวัน"
comment12-1:ตามหลักการแล้ว นักเรียนต่อห้องเรียน ในประเทศไทย ก็ห้องละไม่เกิน 35 คนนะครับ ที่บอกว่า  55 คนนั้น โรงเรียนอะไร ในตัวเมือง โรงเรียนประจำจังหวัด โรงเรียนดังยอดฮิตหรือเปล่าครับ
comment12-2:ตอบคห. 12-1 ตอนเราเรียนประถมที่ปทุม ตรงใกล้ม.ธรรมศาสตร์ ห้องละเกือบ 40 คน พอมามัธยมต้นเรียที่ตัวเมืองปทุมกับมัธยมปลายเรียนที่โรงเรียนสตรีย่านคลองเตยก็มีนร. 40+ ต่อห้อง  ทั้งคู่แล้วค่ะ ยัดๆ เบียดๆ เอา วิชาคอมพิวเตอร์ก็ 2 คนต่อ 1 เครื่องละหลายครั้งอยู่ ขนาดโรงเรียนไม่นะเนี่ย

แต่น้องเรียนรร.ชายล้วนแถวเจริญกรุงก็บอกมีนร.50+ ต่อห้องก็มี อ.เค้าได้ค่าบำรุงโรงเรียน เลยพามาเพิ่มจนเก้าอี้ไม่พอบางห้อง 5555+
comment12-3:นึกถึงสมัยตอนเรียน ม.3 ห้องหนึ่งมี 54 คน คอมพิวเตอร์เครื่องหนึ่งใช้ 3 คน กลายเป็นว่าแม้แต่คีย์บอร์ดหรือเมาส์ยังไม่ได้แตะ สอบผ่านวิชาคอมก็จริง แต่ใช้คอมไม่เคยเป็น กว่าจะได้จับคอมก็ตอนมหาวิทยาลัยปี 1 แต่คอมที่ใช้หัดก็ซื้อเอาเอง คอมของมหาวิทยาลัยถูกจองเต็มตั้งแต่เช้าจนเลิกเรียน ครับ
comment12-4:โรงเรียนดังในกรุงเทพนี่ล่ะค่ะ ของคนโต 59 คนเล็ก 53 เรียนที่เดียวกัน
comment12-5:ในบางปี ที่ของเขาก็เต็มแล้วนะครับ ห้องหนึ่งรับมา 50 คนก็เต็มแล้ว
ผู้หลักผู้ใหญ่ในบ้านเมือง มาจากไหนก็ไม่รู้ ยัดมาให้ีอีก 30 คน ไปแบ่งเอาเองห้องละกี่คน

ตำรวจใหญ่ ข้าราชการใหญ่ นักการเมืองใหญ่ เส้นสายในสำนัก แต่ละคนใหญ่ ๆ ทั้งนั้น
พวกนี้คุยไม่รู้เรื่อง เอาแต่ใจ จะเอาแบบนี้ก็ต้องได้แบบนี้

สุดท้ายนักเรียนต้องเอาโต๊ะมาต่อกันเป็นแถว ไม่มีทางเดิน 
คนอยู่ในต้องคลานเข้าไป ครูผู้ช่วยมานั่งหน้าห้อง คิดว่าผิดที่โรงเรียนหรือเปล่า

ถึงจะเปิดอีก 10 ห้อง ผู้ปกครองก็มาขอเปิดเพิ่มอยู่ดี โรงเรียนใกล้บ้านก็มีไม่ไปเรียน จะเรียนที่นี่
เพราะอะไร เพราะสอนแล้ว ลูกเขาเข้าใจ เรียนแล้วเก่ง ไปสอบเข้าอะไรที่ไหน ก็สอบได้ เขาก็เชื่อถือที่นี่
comment12-6:เราเรียนโรงเรียนชื่อดังย่านชานเมืองอ่ะนะ ห้องนึงก็54คนเข้าไปละ จะเรียกถามคำถามทีละคนสามสิบคนก็หมดเวลาละ
จริงๆเรื่องเส้นนี่ก็มีปัญหาเหมือนกัน เขากำหนดมาว่ามอปลายห้องละเท่านี้มอต้นห้องละเท่านี้ก็ยัดกันเข้ามาทีละห้าคนหกคน
comment12-7:แต่ในโรงเรียนผม(โรงเรียนมัธยม)เด็กในแต่ละห้องห้องไม่เกิน 40 คน ซักห้องเลยนะ อย่างห้องที่ผมอยู่มีนักเรียน 30 คน แต่เวลาสอบที คะแนนร่วงกันเป็นแถว โดยเฉพาะวิทย์ อังกฤษ คณิต คงเป็นเพราะคงไม่ถนัดกัน อย่างปมก็ไม่ถนัดคณิต นอกจากครูและรัฐแล้ว ผมว่าตัวนีกเรียนเองก็อีกส่วนหนึ่งด้วยครับ ถึงคนน้อยแต่เด็กไม่สนใจเรียน ผลที่ออกมาก็คะแนนสอบร่วงครับ
comment13:ขอบคุณเจ้าของกระทู้มากค่ะ  ที่เอาเรื่องดีๆแบบนี้มาแบ่งปัน
comment14:ไม่รู้ทำไม มันเกิดอะไรขึ้นเวลาที่อ่านเรื่องราวนี้ ดิฉันรู้สึกจุกที่คอหอย และอยากจะร้องไห้ น้ำตาซึมเลยทีเดียว

อันนี้เรื่องจริงค่ะ ราวกับว่าตัวเองกำลังอ่านเรื่องเศร้าอยู่

ขออนุญาตสงบนิ่งไว้อาลัยให้กับการศึกษาในบ้านเราค่ะ
comment14-1:ผมนึกว่าผมเป็นคนเดียวซะอีก .... 



***** tex *****
comment14-2:นี่มันอะไร เราอ่านไป ก็จุก น้ำตาไหล เหมือนกัน 
นึกว่าเรา อินจัดไปคนเดียว
comment14-3:เราก็เป็นเหมือนกันเลย
รู้สึกว่าการเรียนของเราที่ผ่านมา มันใช่เลยกระเป๋าหนัก เรียนพิเศษทุกวันตั้งแต่ประถมจนเอนติดมหาลัย เรียนจบ แล้วมานั่งคิดว่าที่ผ่านมาหลาย10ปีในการเรียน เรามีความรู้ที่สามารถเอาไปใช้จริงได้มากแค่ไหนกับเวลาที่เสียไป
comment14-4:จุกที่คอเหมือนกันค่ะ Friend Stop น่ารักมากๆ จำได้แม่นเลย ตอนเด็กอนุบาล ประถม เคยโดนคุณครู ทำโทษ เพราะไปเล่าให้เพื่อนฟังว่า ที่บ้านเลี้ยงแมวชื่อ "ลูกแก้ว" (เหมือนชื่อเพื่อน) โดนคุณครูบอกว่า "พูดอีกทีสิ" แล้วตีทุกครั้งที่พูดต่อหน้าเพื่อนๆเลยค่ะ ทั้งๆที่ตอนนั้นอนุบาล ไม่รู้เรื่องอะไร ไม่เข้าใจด้วยว่าทำไมโดนตี แต่ยังจำได้ทุกวันนี้ เหมือนในเรื่องต้นส้มเลยค่ะ แถมรร.ที่เราเรียนเป็นรร. เอกชนที่ค่าเทอมแพงอยู่ค่ะ ไม่ได้เป็นการพิสูจน์เลยว่าจะมีบุคคลากรที่ดี 

ส่วนเรื่องเรียนเลิก 4-5โมง รู้สึกว่าที่ผ่านมาเรียนหนักมาก โดยที่ไม่ได้อะไรเท่าไหร่ ใช้เวลาไปตั้งมากมายขนาดนี้ แต่ในเรื่องการใช้ชีวืต หรือพัฒนาทักษะอื่นๆ เช่น ดนตรี กีฬา การเข้าสังคม น้อยมาก ต้องมาเริ่มเองตอนโตแล้ว 

อยากให้ปรับระบบการศึกษาไทยมากค่ะ เรื่องคุณครูก็น่าจะให้สวัสดิการที่ดีหน่อย พวกเค้าจะได้ขยัน และมีกำลังใจสอนมากขึ้น
comment14-5:รู้สึกเหมือนกันค่ะ
comment15:ลองหันหาโรงเรียนสาธิต หรือ โรงเรียนแนวไม่เน้นวิชาการดูซิคะคุณแม่
โรงเรียนที่เด็กต่อห้องมีน้อย เน้นการเรียนรู้ตามทำกิจกรรมในแต่ละวัน
โรงเรียนพวกนี้มีเยอะ มักเป็นโรงเรียนเล็กๆ รับเด็กได้น้อย เพราะต้องการดูแลให้ทั่วถึง
ในไทยเรามีเยอะนะ แต่คุณแม่ต้องเข้มแข็งไม่คิดเปรียบเทียบลูกคนอื่นค่ะ
comment15-1:ค่าใช้จ่ายก็สูงมากด้วย
comment15-2:เตรียมอนุบาล 2 ค่าเทอม 12500 ค่าอุปกรณ์ 5000 ค่า นั่น นี่ นู้น ตก 20000+- ค่ะ 

แต่เด็กเล่นทั้งวัน และ โรงเรียนบอกว่า ก๊อปแนวมาจาก หลักสูตรประเทศอังกฤษ อยู่ ตจว.ค่ะ เลยเลือกให้ลูก กะให้อยู่ถึง ป.6
comment15-3:สาธิตก็สนใจนะคะ กิจกรรมเยอะดี 
แต่ลูกเราไม่ได้เรียนกวดวิชาเลย และเค้าก็ไม่ได้เก่งมากขนาดจะไปเอาชนะคนที่เขาติวกันมาทั้งปีด้วยแหละ
กลุ้มอยู่ ประถมที่ไหนๆก็ต้องสอบเข้า
comment16:อย่างแรกต้องพัฒนาครูในไทยก่อนเลยครับ ครูหลาย ๆ ท่านดูแลเด็กได้ดีมาก และทุ่มเทกับเด็กมาก แต่ครูดี ๆ เหล่านี้หลาย ๆ ท่านอยู่ไม่ได้ พูดแบบตรงไปตรงมาก็ประเด็นหลักเรื่องค่าตอบแทนนี่ล่ะครับ แต่ประเด็นเสริมอื่น ๆ มีหลายอย่างมากที่ผมคิดว่าเป็นตัวถ่วงให้ระบบการศึกษาไทยระดับพื้นฐานไม่ประสบความสำเร็จ ยกตัวอย่างเช่น
- การสอบวัดและประเมินผล
- ระบบการสอบคัดเลือก
- ความเหลื่อมล้ำด้านคุณภาพการสอน
- ความเหลื่อมล้ำเรื่องความพร้อมของแต่ละโรงเรียน
- จำนวนนักเรียนต่อห้อง
- ตำราและแนวทางในการศึกษา
- การตรวจสอบมาตรฐานการทำงานของโรงเรียนต่าง ๆฃ
- การทุจริตคอรัปชั่นทั้งภายในโรงเรียนจนถึงระดับชาติ
- การขาดบุคลากรที่มีความรู้ความสามารถที่แท้จริงมาพัฒนาการศึกษา
- การได้รับความยอมรับในสังคม

สิ่งเหล่านี้ทำให้ครูดี ๆ หลาย ๆ ท่านยอมทิ้งอุดมการณ์แล้วออกไปทำอาชีพอื่นหรือออกไปสอนพิเศษแทน ในทางกลับกัน ผู้สอนบางท่านที่ไม่มีคุณภาพเพียงพอ กลับวนเวียนอยู่ในระบบได้
comment16-1:เราเองก็จบครุมา ฝึกสอนมา 1 ปีทำให้เราเห็นค่ะ ไม่อยากเป็นครุว่าเรื่องพวกนี้ค่ะ 
ถ้าเราจะต้องเป็นครุ แล้วทำหน้าที่สอนเด็กอย่างเต็มที่ไม่ได้
เราก็ไม่อยากเป็น
แล้วยังมีระบบ ยิบย่อยที่น่าเบื่ออีกเยอะนอกเหนือจากนี้ด้วยค่ะ
comment16-2:ผมก็เป็นข้าราชการครูคนหนึ่งอยู่ในตัวอำเภออมก๋อยครับ ขอยอมรับโดยดีครับ ว่าไม่สามารถสอนเด็กได้เต็มที่เท่าที่ควร ด้วยเนื่องจาก หน้าที่ครู ณ ตอนนี้ ไม่ได้มีหน้าที่แค่สอนและพัฒนาตนเองครับ แต่มีหน้าที่ จัดทำเอกสารประเมินต่าง ๆ ทำนู้น ทำนี้ ที่ทาง ต้นสังกัดเอย สพฐ. เอย ต้องกัน นี้ยังไม่รวมหน่วยงานนอกอีกนะครับ สมศ สทศ บลา ๆ ๆ
comment16-3:ถูกต้องคร้าบ.....นอกจากสอนแล้ว ครูไทยยังต้องเป็น ครูธุรการ ครูการเงิน ครูพัสดุ ครูบัญชี ครูอาคารสถานที่ ครูภารโรง(ตัดหญ้า กวาดขยะ) ครูเวร(ยาม)ตอนกลางคืน เสาร์-อาทิตย์ และอีกหลายๆ งาน จนทำให้เวลาเตรียมการสอนน้อย แต่สอนมาก (ทั้งๆที่งานอื่นก็มาก แถมยังมีได้ทุกวัน และจะเอาแบบด่วนๆ ทั้งนั้น.... ส่วนใหญ่ก็นโยบายจากเบื้องบน) จำนวนครูต่อเด็กครูก็ อืมมมม... เด็ก 30-40 ครู 1 คน ห้องก็แคบเดินแทบไม่ได้ โต๊ะเต็มห้อง เด็กไม่สนใจเรียนก็ทำอะไรไม่ได้ ผอ.สั่งมาว่าเด็กต้องผ่าน จนครูดีๆ หนีไปเปิดกวดวิชา เพราะเงินดีกว่า งานสบายกว่า.......
comment17:ลูกเพิ่งเข้าอนุบาล 1  (ประเทศไทย)

ที่โรงเรียน มีสอนพิเศษ หลังเลิกเรียน 1 ชั่วโมง

เราไม่ให้ลูกเรียน

เอาเวลา 1 ชั่วโมงนั้น  มาปั่นจักรยานเล่นกันดีกว่าลูก
comment17-1:ลูกเพิ่งเข้าอ.1 เหมือนกันค่ะ จริงๆแล้วทางโรงเรียนไม่ได้สอนพิเศษอย่างที่คุณแม่เข้าใจหรอกค่ะ เด็กอนุบาลเลิกเร็ว ถ้าไม่มีผู้ปกครองไปรับ
เด็กก็ต้องแกร่วอยู่ตามโซนรอผู้ปกครองจนกว่าจะมีคนไปรับ ถ้าเด็กเรียนพิเศษ (คำพูดสวยหรูให้มันดูดี)
เด็กๆก็ได้อยู่ในห้องแอร์ มีครูคอยสอนการบ้าน มีของว่างนิดหน่อยค่ะ ถ้าคุณแม่ทุกคนไม่ต้องทำงานออฟฟิศ
ไม่ต้องถึงบ้านค่ำ ไม่ต้องผจญรถติด ก็ไม่มีใครอยากปล่อยลูกไว้ที่โรงเรียนหรอกค่ะ
comment17-2:แต่โรงเรียนที่เราเคยสัมผัสมา
มีสอนเสริมอนุบาลหลังเลิก้เรียน 45 นาทีนะคะ
ิเศษภาษาจีน  ไม่รู้จะอัดวิชาอะไรขนาดนั้ยนน
comment17-3:ที่รร.ลูกเราก้อมีสอนหลังเลิกเรียน 1ชม.เหมือนกันคะตอนแรกจะให้เขาเรียนแต่กลับมาคิดอีกทีให้เขาเรียนดนตรีดีกว่าเพราะเขาดูชอบและสนุกกับมันมากกว่าเรียนวิชาการ
comment18:ตอบในฐานะครูนะครับ 
เห็นด้วยกับเจ้าของกระทู้มากถ้า ร.ร.ในไทยเป็นได้แบบนั้น ซิ่งผมก็อยากให้เป็นบ้างซึ่งการเรียนมันคงจะสนุกน่าดู

ขอพูดเรื่องการจัดการเรียนการสอนแล้วกันนะครับ 
               อย่างเรื่องในการแบ่งกลุ่มตามรายวิชาเป็น เด็กเก่ง ปานกลาง  อ่อน มีนะครับ แผนการสอนที่ครูไปอบรมมา หลายๆแบบมักจะมีแนวทางแบบนี้ ครูก็รู้นะครับว่ามันต้องทำ แต่ถึงเวลาลงปฏิบัติ จริงมันยาก ไปๆมาๆกลายเป็นแบบเดิม        
                    ไปถึงห้องครูพูดเอ้า...... เปิดหนังสือ....... บรรยาย...... ทำสั่งแบบฝึกหัด วนลูป มันแบบนี้แบบแทบทุกวิชา  ศิลปะ พละว่ากันอีกอย่าง

    เด็กบางส่วนขาดความกระตือรือร้นในตัวเองนะครับ  ถ้าลองปล่อยให้ไปค้นคว้าอะไรสักอย่าง เช่น ในเน็ต เชื่อเถอะหาแป็บเดียวที่เหลือเล่นอย่างเดียว  เข้าห้องสมุดก็ไม่ได้ค้นคว้าอะไรจริงๆจังๆเลย    พวกตั้งใจจริงก็ว่าไปอีกอย่างนะครับ

แบ่งกลุ่มกันหรอ สุดท้ายก็จะมีแต่พวก  ทำสิ ใส่ชื่อ ตรูด้วยนะ แล้วนั่งเฉยๆรอส่งอย่างเดียว หรือไม่ก็ลอกคนทำเสร็จแล้ว

ลองให้เขียนบรรยายอะไรที่เป็นคำตอบปลายเปิดมักจะคิดไม่ได้  ต้องรอมีคนทำก่อนแล้วมันจะถูกลอกเป็นทอดๆไป

             ตัวครูเองก็ส่วนหนึ่งครับ  เพราะจะเป็นแบบพวกสั่งๆๆๆๆๆแล้วไปทำมานะ     สื่ออุปกรณ์อะไร ก็ไม่ค่อยจะพร้อมครับ อยากจะทำกิจกรรมอะไรให้มันหลากหลายตามความสนใจ บางครั้งมันจำกัดด้วยอุปกรณ์ อะไรหลายๆอย่าง  อยากทำนะครับไม่ใช่ไม่อยากทำ

            มันต้องหลายๆฝ่ายทั้งเด็กเองต้องถูกปลูกฝังให้ คิดเป็น วิเคราะห์เป็น สนใจใคร่รู้ ไม่จำเป็นต้องเรียนเก่งนะครับ    รวมทั้งครู ผู้ปกครอง ทั้งหลายต้องช่วยกัน ครับ
comment18-1:เห็นด้วยค่ะ ครูหลายๆ คนอยากให้โรงเรียนเป็นแบบที่เจ้าของกระทู้กล่าว แต่ด้วยบางสิ่งบางอย่างมันไม่เอื้อต่อการเรียนการสอน

จากประสบการณ์จะได้ว่า สิ่งที่ไม่เอื้อ เช่น 1.การบริหารงานภายในโรงเรียน 2.งบประมาณ 3. ความพร้อมของตัวนักเรียน 4. ผู้ปกครอง ด้วยผู้ปกครองและผู้เรียนส่วนใหญ่ ไม่ได้คิดกระตือรือร้นต่อพัฒนาการของผู้เรียนแบบเจ้าของกระทู้ ขาดความรับผิดชอบไปบ้าง อย่างที่ คห.ที่ 18 กล่าวว่าบางอย่างให้เด็กสืบค้นเอง ก็มักจะไปเล่นกันแบบนี้แหละค่ะ ทำให้การศึกษาบ้านเราพัฒนาได้ยาก
comment18-2:อย่างที่ครูเล่ามาเพราะเด็กไม่เคยถูกปลูกฝังให้คิด ให้วิเคราะห์ เรียกว่าไม่เคยปลูกฝังให้ใฝ่รู้ ทุกอย่างรอครูป้อนให้ พอวันนึงครูไม่ป้อนให้ไปหาเองเด็กก็ไม่อยากหา 

ถ้าจะแก้คงแก้ที่เด็กประถม มัธยม ไม่ทันหรอก มันต้องแก้กันตั้งแต่อนุบาล ให้เด็กเรียนรู้จากการค้นคว้า การปฏิบัติ ฝึกความคิด ใฝ่รู้แต่เล็กๆ

ตอนนี้มีลูกเพิ่งเข้า อ.1 เราเลือกเรียนแนวทางเลือก เพราะคาดหวังให้ลูกคิดเป็นและใฝ่รู้ มีทัศนคติที่ดีแต่เล็กนี่แหละคะ ระดับอนุบาลยังหาโรงเรียนแนวทางเลือกได้ แต่ยังกังวลลึกๆว่าพอเข้าประถมลูกจะกลายเป็นแกะดำไหม ถ้าเจอระบบการศึกษาแบบเดิมๆ รอครูป้อน เด็กถามมากคือเด็กเจ้าปัญหา จะทำยังไง 

แต่ก็คงต้องปรับต้องสอนกันต่อไป
comment19:อย่าว่าแต่ประถมเลย

อนุบาล เราอยู่ฝรั่งเศส ลูกเราตอนนี้เรียน อนุบาล 2 
ด้วยความที่พี่สะใภ้เป็นครูโรงเรียนวัด(นักเรียนน้อย) 
จะให้ลูกเราไปเรียนกับเด็กอนุบาล แต่ลูกเราไม่ชอบเพราะ
นับเลขไม่ได้ ท่องก-ฮ ไม่ได้ (ตอนเรียนภาษาฝรั่งเศสก็ท่อง a-z ยังไม่ได้  แต่ลูกเราเห็นแล้วรู้ว่าตัวไหนก ข แต่ไม่ทุกตัว ยายมันสอนทุกวันก่อนไปโรงเรียน) 
เขียนเลขไม่ได้  คือ อนุบาลของไทยเรียนหนักมาก ๆ ขนาดระบบโรงเรียนวัดนะ
comment20:โรงเรียนผม "เข้าใจไหม๊หนิ ไม่เข้าใจหรอ ชั่งมัน อธิบายไปพวกเธอก็ไม่เข้าใจหรอก" เป็นอันจบการสอน
comment20-1:ครูคนที่คุณว่าดูเหมือนไม่สนใจเด็กเลยนะครับ แต่โรงเรียนผมพอครูถามว่าใครยังไม่เข้าใจ เงียบกันครับ ครูถามย้ำอีกที ก็ยังไม่มีใครสงสัย แต่พอสอบ สอบไม่ได้ครับ!!
comment21:บ้านเรามันเกิดเพราะนโยยายเปลี่ยนบ่อย  รมต.ศึกษา 2 ปี 6 คนแบบนี้  ความต่อเนื่องมนการทำงานไม่เกิด
ทำงานมาดีๆ กำลังจะเข้าใจ  เปลี่ยนนโยบาย
ผมมองเรื่องความต่อเนื่องจองนโยบายครับ  พัฒนาไรก็ลำบาด
comment22:ชอบไอเดียเรื่อง Friend stop มากเลยครับ เป็นเรื่องง่ายๆ
แต่ทำแล้วมีความหมายกับเด็กมากโดยเฉพาะกับคนที่ไม่ค่อยมีเพื่อนเล่น
comment22-1:คือมันเป็นเรื่องทางจิตวิทยาการเข้าสังคมที่และการเป็นผู้ใหญ่ที่ซับซ้อนมาก
แต่เค้าสามารถสรุปมาเป็นแนวทางปฏิบัติได้ง่ายๆเลย

แล้วหน่วยงานวิชาการการศึกษาของประเทศไทยเราที่กินงบประจำปีไปมหาศาลเนี่ย
ทำไมไม่เห็นมีผลงานดีๆแบบนี้ออกมาบ้างเลย  คือสงสัยมาก  ว่าคุณทำอะไรกันอยู่
comment23:friend stop นี่ไอเดียบรรเจิดมาก คิดได้ไงเนี่ย
comment24:การศึกษาในบ้านเราสะท้อนให้เห็นถึง ค่านิยม และวัฒนธรรมของคนในชาติด้วย
วิถีชีวิตที่คิดแต่เรื่องของคนอื่น มากกว่าตัวเอง เปรียบเทียบแข่งขันอยู่ตลอดเวลา
ไม่ต้องการให้คนอื่นได้เปรียบ และไม่ต้องการเป็นผู้ถูกเอาเปรียบ ก็คงเหนื่อยกันหน่อย
ดังนั้นระบบเดียวกันใช้ไม่ได้กับทุกประเทศทุกชาติหรอก แต่สามารถนำมาปรับใช้ให้เหมาะสมได้

การศึกษาของลูกเริ่มมาจากครอบครัว ถ้าพ่อแม่เองยังไม่สามารถเปลี่ยนแปลงทัศนคติที่ว่า
ลูกไปโรงเรียนเพื่อเรียนให้รู้ ตกบ้างซ่อมบ้างได้ เรียนรู้แต่ช้าได้ ไม่ใช่เพื่อการแข่งขัน หรือสอบให้ผ่าน
ระบบดีแค่ไหนก็อาจไม่ช่วยอะไรมาก ในเมื่อตัวพ่อแม่เองยังกดดันลูก แทนที่จะสนับสนุนช่วยเหลือลูก

ระบบเค้าทำให้เด็กๆอยากไปโรงเรียน เพื่อที่จะเรียนรู้สิ่งใหม่ๆ เรียนรู้การเข้าสังคม ซึ่งเป็นพัฒนาการปกติของเด็กวัยนี้
เค้าจะเริ่มเรียนจริงจัง หมายถึงเพื่อสอบแข่งขันเข้ามหาวิทยาลัยกันตอนม.ปลาย

อย่ามัวแต่โทษระบบการศึกษาอยู่เลย การศึกษาเริ่มจากทัศนคติที่ดีของตัวเรา และครอบครัว
comment24-1:like ความเห็นนี้แรงๆ ครับ 
ผู้ปกครองมีส่วนอย่างมากครับ บางคนส่งลูกไปเรียนเพื่อที่จะผลักภาระให้โรงเรียนดูแลลูกด้วยซ้ำ ตัวเองจะได้ทำมหาหากินสะดวกๆ
comment24-2:จะไม่โทษระบบการศึกษาได้ไงครับ.. ในเมื่อระบบการศึกษาเน้นไปที่วิชาการเป็นหลัก การที่นักเรียนจะใฝ่รู้ทางวิชาการเพื่อที่จะประสบความสำเร็จในชีวิตนี่ ต้องไปด่าที่ระบบครอบครัวเหรอครับ???

ถ้าคิดอย่างนี้ผมว่าแต่ละคนคงเลือกแต่โรงเรียนใกล้บ้าน และเน้นสถาบันครอบครัวเอง ไม่ต้องให้ลูกหลานไปแย่งสอบเข้าโรงเรียนดี ๆ มหาวิทยาลัยดี ๆ เพราะจะดีหรือไม่ดี ไม่ใช่อยู่ที่ระบบการศึกษาหรือโรงเรียน แต่มันอยู่ที่ตัวเด็กและครอบครัว!

แล้วในความเป็นจริงมันใช่มั้ยครับ แต่ละโรงเรียนมาตรฐานเดียวกันมั้ย จบปริญญาตรีสำคัญกับบ้านเรามั้ย

ที่หลาย ๆ คนโทษระบบการศึกษา เพราะเขาไม่ได้มองเฉพาะตัวเราหรือลูกหลานเรานะครับ แต่เค้ามองถึงเด็กโดยรวมทั้งหมด ลูกเราอาจจะดี แต่สังคมมันไม่ดี คนหนึ่งเลือกมองใกล้ตัว อีกคนหนึ่งเลือกมองสังคม มันต่างกันนะครับ

ประเทศที่เข้มแข็ง เค้าให้ความสำคัญกับการศึกษามากนะครับ ซึ่งนั่นไม่ได้หมายถึงให้ลืมสถาบันครอบครัวด้วย
comment24-3:ตอบคห.24-2
หัวข้อนี้พูดถึงการศึกษาระดับพื้นฐาน คือประถมศึกษาเป็นหลัก เรียนให้มีความสุขสนุก เป็นพื้นฐานสำคัญนำไปสู่การเรียนการใฝ่รู้ในระดับสูงต่อไป ..ก็บอกแล้วไงว่า เค้าจะเริ่มวิชาการจริงจังช่วงม.ปลาย 

ประเทศที่เข้มแข็ง ไม่ทราบว่าหมายถึงอะไร แต่ทุกประเทศทุกระบบมีข้อดีข้อเสียอยู่ ต้องปรับใช้ให้เข้ากับสังคมนั้นๆด้วย..ก็บอกแล้วไง ว่ามันสะท้อนถึง ค่านิยม วัฒนธรรม วิถีชีวิต นิสัยของคนในชาตินั้นด้วย

ถ้าหมายถึงปท.ที่พัฒนาแล้ว เมืองใหญ่ๆ ก็มีชุมชนที่ครอบครัวไม่ใส่ใจการศึกษาของลูกหลานเหมือนกัน 
ชุมชนก็ประกอบไปด้วยบุคคล พ่อแม่ หลายๆ ครอบครัว ถ้าชุมชนไม่เข้มแข็ง ระบบก็ไม่ได้ช่วยอะไร พ่อแม่ผู้ปกครองมีส่วนร่วมอย่างมากในระบบของฝรั่งที่คุณกล่าวอ้างถึง ที่นี่เด็กที่เรียน public  หรือ free school ต้องเข้าตามโซนที่อยู่อาศัย คุณรู้หรือไม่ว่าถ้าบ้านคุณอยู่ในโซนที่ไม่ดี (ละไว้ในฐานที่เข้าใจนะ) ระบบการศึกษาเหมือนกันก็ไม่ได้ช่วยอะไรนะ

ฉะนั้น ทุกอย่างเป็นส่วนประกอบร่วมกัน โดยเฉพาะสถาบันครอบครัว ..ก็บอกแล้วว่าให้เริ่มทัศนคติที่ดีจากตัวเรา และครอบครัว
อย่าปลูกฝังให้ลูกต้องแข่งขันเปรียบเทียบกับคนอื่นตลอดเวลา ให้พูดถึงการพัฒนาของตัวเด็กเองน่าจะดีกว่า เด็กๆ จะได้มีกำลังใจที่จะเรียนรู้ สิ่งที่ลูกต้องการจากพ่อแม่คือการเอาใจใส่ ไม่ใช่การยัดเยียด

สรุปใจความสำคัญให้นะคะ คือ ไม่ได้ให้โทษระบบเพียงอย่างเดียว หมายความว่า โทษได้ แต่ทุกอย่างมันเกิดขึ้นในสังคม มันเกี่ยวข้องกันทั้งหมด ที่สำคัญมันเกิดจากบุคคล ขยายเป็นกลุ่มคน  แล้วเกิดระบบเน่าๆที่คุณกล่าวโทษ

ฉะนั้น จึงแนะให้หันมามองตัวเอง และครอบครัวเป็นหลัก ว่าเราปลูกฝังทัศนคติในการเรียนรู้ให้ลูกหลานอย่างไร สิ่งเหล่านี้คือปัจจัยที่ทำให้เกิดระบบที่ดีได้ในอนาคต 
ไม่ใช่รอนโยบายจากคนที่ไม่มีวิสัยทัศน์ในการพัฒนา ไปดูงานต่างปท.แล้วก๊อปปี้ของเค้ามาโดยไม่ปรับใช้ให้เหมาะกับสภาพแวดล้อมสังคม สุดท้ายทุกคนก็โทษโน่นนี่นั่น โดยไม่ได้ดูตัวเองว่า เป็นส่วนหนึ่งที่ทำให้เกิดปัญหารึเปล่า
comment24-4:คุณเคยอยู่ในระบบการศึกษาหรือระบบวิชาการของไทยหรือไม่ ถ้าคุณเคยผ่านมันมาผมจะแปลกใจมากที่คุณคิดแบบนี้ เพราะระบบมันมีปัญหา
แต่ถ้าคุณไม่เคยเป็นครู, อาจารย์ หรือนักวิจัยที่เกี่ยวข้องกับการศึกษาแล้วล่ะก็ ผมบอกได้เลยว่าคุณคิดผิด

ทุกอย่างเริ่มจากครอบครัวใช่ครับ แต่โรงเรียนมีบทบาทสำคัญอย่างมากไม่น้อยไปกว่าครอบครัวเลย และเด็กในวัยเรียนมีเวลาที่โรงเรียนมากกว่าเวลากับครอบครัวเสียอีก

และค่อนข้างแปลกในกับที่ให้มองครอบครัวเป็นหลัก เป็นเรื่องตลกที่บอกว่าไม่ต้องรอนโยบาย.. การพัฒนาไม่จำเป็นที่จะต้องเลือกพื้นฐานทางด้านใดด้านหนึ่งนะครับ เราสามารถพัฒนาสังคม ครอบครัว และโรงเรียนไปพร้อมกันได้

และระบบการจัดการที่ดี สามารถช่วยเหลือตัวเด็กได้จริง ๆ ครับผมยืนยัน แต่ผมไม่เคยบอกนะครับว่าครอบครัวไม่เกี่ยว เพราะทั้ง 2 ส่วนมีความสำคัญ

สุดท้ายนี้คุณไม่สามารถเอาระบบการศึกษาของต่างชาติมาเทียบกับของเราได้นะครับ หากระบบมันพร้อมอยู่แล้ว สถาบันครอบครัวคือส่วนที่เสริมสร้างลูกน้อยของคุณได้เป็นอย่างดี และที่ผมพูดไปคือ "สถานศึกษาในประเทศไทย" ครับ ในฐานะจากมุมมองของคนที่ทำงานอยู่ในระบบนี้มาก่อนครับ
comment25:ชอบระบบการศึกษาที่ค้นคว้า แล้ว พยายามให้เด็กค้นหาตัวเองให้เจอ 
แบบนี้เป็นการศึกษาที่มีคุณภาพมากเลย 

เราเชื่อว่าไม่มีเด็กคนที่เรียนเก่งทุกด้านที่สุด แล้วก็ไม่มีเด็กคนไหนที่เรียนได้แย่ทุกด้านหรอก
เพียงแต่เค้ายังค้นหาตัวเองไม่เจอ แล้วโดนระบบแล้วสังคมบีบให้อยู่ในเส้น หรือกรอบที่ โอเคใช่ โอเคถูกต้องมากกว่า 

แต่ระบบหลายรร.ที่ใส่ใจนักเรียนก็เริ่มมีขึ้น แต่ยังไงก็ต้องอิง กับการเรียนหนักๆ วันหนึ่ง เรียน 8 คาบ 
เรียนทุกวิชา แล้วต้องให้ได้ดีทุกวิชาด้วยถึงจะเข้ามาตรฐาน 

รร.ลูกสาวเรา สำหรับระบบการศึกษาของบ้านเราแบบนี้ ลูกเราเรียน ป 2
เราก็ไม่มีทางเลือก แต่โดยรวม เราก็ถือว่า เราค่อนข้างชอบ กับระบบของรร.ที่ลูกเราเรียนอยู่ 
ถ้าเทียบกับรร.คล้ายๆกัน อีกแห่ง 
ที่นักเรียน มีการบ้านกลับบ้าน ทั้งวันธรรมดาแล้วก็วันเสาร์อาทิตย์ 
แถม ชม.เรียน ก็ไม่รู้เรียนอะไร แต่เวลาออกสอบ สอบจากที่ให้นักเรียน เรียนพิเศษ 

รร.ลูกเรา ไม่ค่อยมีการบ้านกลับบ้าน เพราะเน้นการสอบให้จบในห้อง ถ้ามี ก็จะมีชม.ว่างสอนเสริม (ไม่ใช่เรียนพิเศษ) 
เป็นชม.เรียนให้นักเรียนที่ตามงานไม่ทันมาทำการบ้านให้เสร็จก่อนกลับบ้าน หรือ ทบทวน อ่านหนังสือ
ข้อสอบที่ออกสอบ ก็อยู่ในที่เรียนนั่นแหละ ไม่มีออกสอบในชม.เรียนพิเศษ
ครูที่สอน ก็พยายามใส่ใจนักเรียน เด็กคนไหนมีปัญหาอะไร ครูจะมีสายตรงคุยกะผปค.

แต่ก็ยอมรับว่า เรียนหนักเหมือนกัน วิชาเยอะมาก 
แต่รร.ก็พยายามปรับระบบการเรียนให้ทันสมัย 
รร.ลูกเราเริ่มเรื่องการเรียนแบบใหม่ เน้นเรื่องภาษา มีเรียน 2 ภาษา  แต่ค่าเทอม ปกติ 
ส่วนตัวเราไม่ซีเรียสเรื่องการเรียนของลูก
เราบอกลูกเรา ผ่านทุกวิชา พอแล้ว 
ไม่จำเป็นต้องดีเยี่ยมทุกอันหรอก 

ลูกเราอ่อน วิชา การงานอาชีพ  กะภาษาจีน  เราก็ดูแล้ว หลักใหญ่คือ ไม่ชอบครู แต่ก็ต้องให้เค้าปรับตัวเอง 
บอกว่าไม่ตก แม่ก็พอใจแล้ว 
เรียนเก่ง เรียนพิเศษเยอะ แล้วยังไงต่อ 
เรียนพิเศษ ค่าเรียนพิเศษมากมาย เรียนได้เกรียตินิยม เรียนจบ ทำงาน ได้เงินเดือนเริ่มต้น ต่างจากคนที่จบแบบกลางๆเท่าไหร่
ชีวิตระหว่างเรียนมีความสุขไหม 
ระหว่างเรียนได้เรียนรู้อะไรเพิ่มมัง 

สู้เอาเงินค่าเรียนพิเศษ ไปเที่ยวหาประสบการณ์ดีกว่า 

ดีที่ทุกวันนี้ลูกเรา ก็โอเค กลับบ้านก็ลัลล้า ไม่มีการบ้าน เราเลือกรร.ที่ไม่ห่างจากบ้านเรามาก 
เพราะไม่อยากให้ลูกกินนอนในรถ 
รร.ลูกเข้า 7.30 (ถือว่า เช้ามากสำหรับเรา ) แต่ก็ถือว่า โอเค ลูกเราตื่น 6 โมงนิดๆ ออกจากบ้าน เกือบ 7 โมง หลังจากรบกันเรื่องตื่นนอนกินอาหารเช้า เข้ารร.ทัน
รร. เลิก 4.20 กลับถึงบ้าน 5 โมงนิดๆ บางทีก็ไม่ถึง 5 โมงดี
โดยรวมๆ เราก็ถือว่า คุณภาพการเรียน แล้วก็ใช้ชีวิตระหว่างของลูกเราก็ไม่แย่ ถ้าเที่ยบกับเด็กอีกหลายๆคน 

ปล.เราชอบ ไอเดียเรื่อง friend stop มาก
ถ้ามีก็ดีนะ เผื่อไปเสนอไอเดียให้ลูกไปเสนอ ครู 
เพราะบางทีอ่านในไลน์ เด็กบางคนที่แม่เค้ามาบอกว่า ลูกกลับบ้านร้องไห้ ไม่มีเพื่อนเล่นด้วยเลย 
ฟังแล้วสงสาร ถ้ามีอันนี้ เพื่อนจะได้รู้ว่า เด็กคนไหนอยากเล่นกับเพื่อนแต่ไม่มีเพื่อนเล่น 
เด็กๆ ด้วยกันเด๋วเค้าก็ช่วยกันเอง 
แต่เด็กเล็กๆ บางทีเค้าไม่เก่งเรื่องการสื่อสาร เค้าก็จะไม่รู้ว่าจะสื่อความต้องการอะไรได้อย่างชัดเจน
comment25-1:อยากทราบย่านที่ตั้งโรงเรียนจังค่ะ ถ้าบอกชื่อได้ก็จะดีมากเลย ^^
comment26:รูปแบบการเรียนการสอนของเรา ลอกแบบมาจาก ญี่ปุ่นในยุคสงครามโลกครับ

ผช.ตัดหัวเกรียน
ผญ.ตัดผมติ่งหู
ใส่ชุดนักเรียนทุกคน ต้องเคารพธงชาติทุกเช้า ปฏิญาณตนต่อหน้าผู้ใหญ่ ร้องเพลงปลุกใจรักชาติ ฯลฯ
คุ้นๆไหมครับ ว่ากรรมวิธีเหล่านี้ มันคือการฝึกรูปแบบทหาร หรือ ในค่ายทหาร

เพราะญี่ปุ่นยุคสงครามโลก เค้าปลูกฝังให้เด็กๆรักชาติ รักพระจักรพรรดิ รักทหาร ยึดมั่นในระเบียบวินัยสูง

แต่ผ่านมา 60 ปีแล้ว

ญี่ปุ่นเปลี่ยนรูปแบบการเรียนการศึกษาไปมากแล้ว

แต่ไทยยังคงแบบเดิมไว้ 60 ปีไม่เคยเปลี่ยน 
การจัดการเรียนการสอน มีการพัฒนาไปบ้าง แต่ไม่ใช่ revolution(เปลี่ยนแปลงอย่างสิ้นเชิง) เป็นแค่การ evolution(ค่อยๆพัฒนา) เท่านั้น

ประเทศพัฒนาแล้ว เค้าจะวางรูปแบบการเรียนรู้ของเด็กๆด้วยการฝึกให้รู้ของจริง มีการคิด มากกว่าการท่องจำตามครูไปสอบ

เด็กเค้าเรียนน้อย สบายสมอง มีความสุขกับชีวิตและการเรียนมาก

เมืองไทยยังไม่กล้าพอจะเปลี่ยนสิ่งเหล่านี้ได้ เพราะมีคนแก่คิดแทนคนอื่นๆว่า "แบบเดิมดีอยู่แล้วจะเปลี่ยนทำไม"

ถึงตอนนี้คุณเห็นเด็กประถมประเทศไหนในโลกนี้ ที่ยังตัดผมหัวเกรียนเหมือนประเทศไทยอยู่ ????? ถ้าไม่นับเกาหลีเหนือ นะ....
comment26-1:ที่นี่ไม่มีสวดมนต์ ไม่มีเคารพธงชาติ  ถึงเวลาเข้าห้องเรียนเลย แต่แปลกคนเค้ารักชาติ ชาตินิยม มากกว่าเมืองเรา เราว่าประเทศในยุโรป รวมทั้งญี่ปุ่น นักเรียนน่าจะเลิกเคารพธงชาติกันแล้ว
comment26-2:วัยรุ่นมัธยมญี่ปุ่นยังเรียนหนักจนบางคนคิดฆ่าตัวตายอยู่นะครับ
(มัธยมนะครับ เพราะต้องสอบเข้าทุกช่วงหัวต่อ คือ สอบเข้าม.4 กับสอบเข้ามหาวิทยาลัย)
และนักเรียนมัธยมก็ยังต้องแต่เครื่องแบบอยู่นะครับ
ถึงแม้กระทู้นี้จะคุยกันเรื่องเด็กประถม...แต่แค่อยากจะบอกว่า เด็กเอเชียส่วนใหญ่เรียนหนักกว่าเด็กฝรั่งครับ
รวมทั้งเยาวชนญี่ปุ่น-เกาหลีใต้ด้วยนะครับ การศึกษาเขาพัฒนาแต่ก็ยังเรียนหนักอยู่
comment26-3:เมื่อสิบกว่าปีก่อน
เพื่อนผมเอาหนังสือเรียน ป.6ของญี่ปุ่นมาให้ดูครับ
แล้วมาให้ลองตอบโจทย์กัน

คือแบบ ตรีโกณครับ เค้าเรียนกันตั้งแต่ประถมครับ บ้านเราม.3ก็แทบจะตกกันระนาวแล้วครับ
comment27:พวกที่เคร่งศาสนาส่วนใหญ่จะเรียน Catholic School   ส่วน Orthodox, Muslim จะเรียนที่ Independent/Private School 
อย่าง Orthodox ก็ไปสวดมนต์เรียนศาสนากันที่โบสถ์วันอาทิตย์ จะเอามาเปรียบเทียบกันได้อย่างไร

สำหรับ public หรือ free school เค้าก็น่าจะมี scripture day อาทิตย์ละวันนะ ที่รู้เพราะใช้ระบบอังกฤษเหมือนกัน
คนที่ไม่มีศาสนา หรือศาสนาอื่น ก็จะแยกไปอยู่ในกลุ่ม non-scripture เค้าให้ทำกิจกรรมอย่างอื่นแทน

เคารพธงชาติ มีอยู่แล้วอาจจะในวันที่มี assembly อาทิตย์ละวัน ไม่งั้นเด็กจะเรียนร้องเพลงชาติตัวเองจากไหน
comment28:ดีใจที่ลูกเราเรียนที่เมืองไทย แต่ลักษณะการเรียนการสอบเป็นหลักสูตรแบบอังกฤษที่ลูกคุณเรียน และก็ใกล้บ้าน และเป็นโรงเรียนภาษาไทย
comment28-1:โรงเรียนไรคะ แพงมากไหม
comment28-2:อยากรู้ด้วยคนค่ะ ^^
comment28-3:อยากรู้ด้วยคนค่ะ
comment29:อยากให้ประเทศไทยเปลี่ยนระบบการเรียนของเด็กๆใหม่ ประเทศพัฒนาแล้ว เขาไม่ได้เรียนกันเยอะเหมือนคนไทยหรอก
comment30:พูดถึงเรื่องกิจกรรมห้าเสาธง
เคารพธงชาติต่อไปเราว่าก็ไม่เสียหายค่ะ 
เราไม่จำเป็นต้องพยายามทำเหมือนชาติอื่นซะทุกเรื่อง แค่หยิบเอาส่วนดีๆของเค้ามาประยุกต์กัเรื่องดีๆของเรา
เรื่องเคารพธงชาติไม่ใช่เรื่องเสียหาย ถ้าจะกรอบแค่การ "เคารพธงชาติและสวดมนต์" ไม่ให้ครูมาพูดเวิ่นเว้อก็โอเคค่ะ
ส่วนถ้าอยากให้คุณครูสอนเรื่องอื่น เช่น ศีลธรรม นอกจากสอนวิชาการ เราว่าแบบญี่ปุ่นก็ดีค่ะ 
คือจะมีพวกคาบโฮมรูม แต่ต้องโฮมรูมกันจริงๆจังๆนะคะ ไม่ใช่คาบว่างที่ปล่อยให้เด็ดนั่งแบบไม่มีจุดหมายเหมือนหลายโรงเรียนในไทย
comment30-1:ต้องถามก่อนว่าเคารพธงชาติไปเพื่ออะไรครับ

ผมคิดว่าไม่จำเป็นครับ

บางคนรักเพลงชาติ รักธงชาติ มากกว่าเพื่อนมนุษย์ด้วยกันเสียอีก
comment30-2:ไม่เข้าใจว่าทำไมต้องร้องเพลงทุกวัน ทั้งๆที่เด็กบางคนแค่ยืนนิ่งๆรอเวลาตากแดดให้มันจบๆไปสักที 
น่าจะร้องในวันที่มีกิจกรรม สำคัญๆก็พอแล้ว มันน่าภาคภูมิใจมากกว่า 
เรื่องรักชาติมันไม่เกี่ยวกับว่าต้องร้องเพลงชาติทุกวันหรอกนะ
comment30-3:>>> คือจะมีพวกคาบโฮมรูม แต่ต้องโฮมรูมกันจริงๆจังๆนะคะ ไม่ใช่คาบว่างที่ปล่อยให้เด็ดนั่งแบบไม่มีจุดหมายเหมือนหลายโรงเรียนในไทย
มันใช่เลยครับ ตอนนี้ โฮมรูม = คาบว่าง
comment30-4:โรงเรียนทั้ง 2 โรงเรียนที่ลูกเราเรียน มีเต้นประกอบกิจกรรมเข้าจังหวะ ร้องเพลงสนุก ๆ ตอนเข้าแถว เราว่าก็ดีนะ สมัยเด็ก ๆ เราก็เต้นแบบนี้ไม่ใช่เคารพเสร็จแล้วเข้าห้องเลย เรากลับชอบนะ สนุกดี แต่ต้องปรับปรุงสำหรับบางโรงเรียนที่ไม่มีที่ร่มแล้วให้เด็กตากแดด ปัจจุบัน เด็กไม่ควรตากแดดตอนเข้าแถวเคารพธงชาติแล้ว แดดบ้านเรามันร้อนเกินไป
comment31:พูดถึงเรื่องนี้แล้วทำให้รู้สึกสงสารน้องสาวตัวเองมาก
น้องอายุ10ขวบ เรียนป.4ค่ะ ตื่นเช้ามากไปโรงเรียน เรียนที 8ชม. ต่อวัน
กระเป๋านักเรียนหนักมากอย่างกับไปเข้าค่ายทุกวัน
กลับมาจากโรงเรียนต้องอ่านหนังสือกองโต ทำการบ้านตามครูสั่ง 
แล้ววันนี้ น้องท่องศัพท์ให้ฟัง โอ้ยปวดใจค่ะ สะกดคำว่า father ไม่ได้
พี่แทบใจสลาย น้องเรียน ป.4แล้วแต่ท่องไม่ได้ 
พอได้อ่านกระทู้ที่ จขกท ตั้งแล้ว อยากจะให้น้องได้เรียน รร แบบนั้นบ้างจังค่ะ สงสารน้อง TT
comment32:
comment33:ทุกคนต้องมีสิ่งที่เก่งไปคนละอย่าง ไม่มีใครดีที่สุดหรือแย่ที่สุด     ชอบจังเลยค่ะคำนี้ อ่านแล้วมีกำลังใจ
comment34:อยากให้ระบบการศึกษาไทยเปลี่ยนไป โดยเฉพาะจำนวนนักเรียนในห้องและการใส่ใจนักเรียนมากกว่านี้
น้องเราเรียนม.1กิฟเต็ต เรียนหนักมากก เลิกเรียนหกโมง กลับบ้านทุ่มนึง นั่งทำการบ้านวันละห้าวิชา เสาร์เรียนครึ่งวันอีก เห็นน้องเรียนแล้วสงสารเลย
เราเคยตอนอนุบาลสอง ไม่อยากไปโรงเรียนมาก ครูกับพี่เลี้ยงไม่สนใจ ไม่เรียกชื่อ เหตุเพราะว่าเราเป็นคนเดียวที่ไม่เรียนพิเศษ
comment35:อืม ที่ จขกท กล่าวมาเรียกได้ว่ามีสาระมากๆเลยครับ ผมเองยังไม่มีลูก แต่ก็มีเพื่อนๆที่ทำงาน มีครอบครัวมีลูก ก็พยายาม หาโรงเรียนดีๆให้ลูก กันทั้งนั้นยอมเสียเงินกันเป็นแสนก็มี เพื่อที่จะเข้า ร.ร. ชื่อดังเอาไปฝากนั่นนี่ แต่สุดท้ายหลักสูตรการสอนก็ไม่ต่างจาก ร.ร. รัฐมากเท่าไหร่ จะเป็นก็แค่กฏระเบียบที่ต่างจาก ร.ร. รัฐบาล ดังนั้นผมก็คิดมาตลอด ว่า ร.ร. ดังๆก็ไม่ได้ดีเสมอไปหรอก อยู่ที่ตัวเด็ก การเรียนการสอนเหมือนๆกันหมด แต่วันนึงที่ความคิดผมต้องเปลี่ยน เพราะ

เพื่อนที่ทำงาน ส่งลูก เข้าไปเรียน ร.ร. นานาชาติ ผมก็ลองคิดตามดูมากมายว่ามันจะต่างอะไรกับ ร.ร.ทั่วๆไปว้า ร.ร. ลูกคนรวยส่งลูกเรียน พ่อแม่อยากได้หน้า บลาๆๆๆ หลังจากนั้นไม่นานครับ ลูกของเพื่อนที่ทำงานมาที่ทำงาน ช่วงปิดเทอม ผมก็ทักทาย คือ ชอบแกล้ง ชอบชวนเด็กคุย ก็เลยถามนั่นนี่ จนไปถามเรื่องภาษา ว่าหนูเรียน นานาชาติเพื่อน ต่างชาติเยอะไหม คุยรู้เรื่องไหม ไหนลองท่อง ABC ให้ลุงฟังสิ สิ้นคำถาม เด็กคนนี้ก็บอกได้คะ แล้วเขาก็เริ่ม....

เด็ก... เอ๋.. บี๋ ซี๋ ดี๊ อี๊ เอ็ฟ 

ผม ... เอ๋ บี๋ เห้ย

เด็ก  ท่องต่อไป

ผมหยุดฉงัก บอกกับเด็กพอแล้วลูกเก่งมากๆ กลับมาคิดและเข้าใจแล้วว่า อะไรคือสาเหตุที่พ่อ แม่เขายอมเสียเงินเพื่อให้ลูกเข้า ร.ร. นานาชาติ เด็ก อนุบาล 2 ออกสำเนียงภาษาอังกฤษได้ชัดถ้อยชัดคำขนาดที่ผมเองยังไม่แน่ใจเลยว่าตัวเอง จะออกสำถูกอย่างเด็กคนนี้รึป่าว ผมลองไปถามเด็กแถวบ้าน ที่โตกว่า ไอ้หนูๆท่อง ABC ได้ไหม ได้ครับลุง 

เด็ก เอ บี ซี ดี อี เอฟ ...

ผม อืมพอละเข้าใจแล้วหละ

ที่ผมพิมพ์มาไม่ใช่ว่าจะดูถูก หรือต่อว่าการศึกษาของ ร.ร. ไทยนะครับ แต่ถ้าหลักสูตรการสอน มีการเก็บรายละเอียดเกี่ยวกับการสอน เช่น จะสอนภาษาอะไร ก็ควรสอนสำเนียง การอ่านออกเสียงที่ถูกต้องให้กับเด็กด้วย พูดง่ายๆก็คือ ใส่ใจในรายละเอียด มากกว่าจะยัดเยียดหลักสูตร ให้มากๆจะดีกว่านะครับ ให้เด็กได้เรียนรู้ด้วยตัวเองผมว่ามันเป็นอะไรที่เด็กจะจดจำและ นำไปใช้ได้มากกว่ายัดเยียดให้กับตัวเด็ก เพราะการศึกษาสมัยนี้ มีแต่หลักสูตรการสอนเร่งรัด หาความละเอียดแถบไม่ได้ หลานผม อยู่ ป.5 ได้การบ้านมาวันนึงเรียกได้ว่า นั่งทำตั้งแต่กลับมากว่าจะเสร็จก็มืดแหละครับ ไม่รู้จะเยอะไปไหน ผมเอง อ่านบางข้อ....เห้ย งง เราเรียนจบ ป.ตรี เจอโจทย์หลาน ป.5 บางข้อยัง งง เลยครับ ไม่รู้คิดคำถามมาได้ยังไง เคยเข้าไปปรึกษาเรื่องการบ้าน หลายต่อหลายครั้งให้ลดลง แต่ทุกครั้งที่เข้าไปปรึกษาจะได้คำตอบกลับมาว่า ก็ต้องให้เด็กเรียนพิเศษหลังเลิกเรียนเพิ่ม จะได้ทำไปเลย และเรียนทันตามเพื่อน สุดท้ายผมก็ยอมครับ ให้หลานเรียนพิเศษ หลังจากนั้น 

การบ้านกองโตไม่มีครับ หลงดีใจว่าหลานตั้งใจเก่ง เรียนพิเศษแล้วดีขึ้น สุดท้ายไปเจอกับตัวเองไปรับหลานก่อนเลิกเรียน คุณครูกำลังเฉลย การบ้านอยู่บนกระดาน สิ่งที่ให้เด็กทำคือลอกลง สมุด ??????? ให้เสียเงินเรียนพิเศษเพื่อมาลอกคำตอบการบ้านเนี่ยหรอ หลังเลิกเรียน เลยถามหลานว่า ครูสอนบ้างไหม เธอตอบ สอนบ้างเหมือนกัน ส่วนใหญ่ครูเขาจะถามว่ามีใครไม่เข้าใจไหม แต่ไม่มีใครยกมือหรอก เพราะเดี๋ยวครูก็เฉลย แต่ถ้าหลัง สี่โมงไปแล้วครูจะไม่ถามเลยจะเขียนเฉลยให้เลย ดังนั้นสิ่งที่ทำให้ผมรู้อีกข้อ การเรียนพิเศษหลังเลิกเรียนไม่ได้ช่วยอะไรเลย เพียงแต่ช่วยเฉลยการบ้านเท่านั้นเอง...
comment36:คุณภาพประชากร สภาพอากาศก็ดีกว่าทรัพยากรธรรมชาติ ดินน้ำอุดมสมบูรณ์ หญ้าเขียวสดชอุ่ม อังกฤษเจริญ ได้เปรียบกว่าไทยเยอะ สุขภาพจิตคนก็ดีกว่าด้วย เพราะอากาศเย็นกว่าเมืองร้อนแถบบ้านเรา
comment36-1:"ประเทศไทยอุดมสมบูรณ์ ต้นไม้โตเร็วมาก แค่ ๒๕-๓๐ ปีตัดได้แล้ว ไม่เหมือนอังกฤษ ๒๐๐ ปีได้เท่านี้เอง เพราะอากาศเย็น" -- มาร์ติน วีลเลอร์ ชาวอังกฤษผู้มาอาศัยในไทย

http://www.asoke.info/09Communication/Dharmapublicize/Kid/k163/024.html
comment37:ต้องขอบคุณ จขกท.จริงๆที่ตั้งกระทู้นี้ขึ้น เราเองก็มีความคิดว่า 
อยากจะส่งหลานไปเรียนที่อังกฤษ และกำลังหาข้อมูล 
มาเจอผู้รู้จริงเล่าประสบการณ์ให้ฟังอย่างนี้ถือเป็นโอกาศที่ดีมากๆ 
ถ้าจะรบกวนสอบถามข้อมูลเพิ่มหลังไมค์ จะได้ไหมคะ
comment38:ของถูกไม่มีดี ของฟรีไม่มีในโลก
comment39:เราอยู่ ออส เเบบนี้ ออสเตรเลียกับอังกฤษ เขาสอนหลักสูตรเดียวกันเด๊ะ เเละเหมือนกันทุกอย่างเลย เเต่ ที่ออสโรงเรียนเข้า 9.00am เลิก 3.00pm ลูกสาวสองคน Year5 เเเละ Year2 ก็ชอบไปโรงเรียน เหมือนกันเลยค่ะ ขออนุญาติเเชร์ไปที่เฟสนะคะ จกท ขอบคุณล่วงหน้าค่ะ
comment40:เขามีเด็กรังแกกันไหมครับ
comment40-1:เราอยู่ออสนะคะ ที่นี่ก็มีค่ะเด็กรังแกกันแต่จะไม่มียกพวกตีกันแบบสถาบันในไทยทำกันค่ะ
comment40-2:เด็กแกล้งกัน มีทุกที่เลยครับ
comment40-3:ถ้าเด็กมันรักมันหอมกันทุกคน  แบบนั้นอ่ะน่ากลัว
comment41:ขอบคุณกระทู้ดีๆ ค่ะ ไม่มีลูก แต่ทำงานด้านการศึกษาเลยเข้ามาอ่าน
- ลูกของเพื่อนอาจารย์ด้วยกัน พี่แกสอนปรัชญา แม่จะออกแนวๆ หน่อย
แกบอกว่าเลือกโรงเรียนที่ดีที่สุดใก้ลูกแล้ว ไม่จำเป็นต้องเรียนพิเศษ
แกอยากให้ลูกได้มีเวลาเล่นบ้าง โรงเรียนเรียกพบเพราะลูกแกไปช้ากว่าเพื่อน
เดี๋ยวสอบวัดผลการศึกษา มาตรฐานโรงเรียนจะตก ^^"
- เราชอบส่วนที่เจ้าของกระทู้เขียนเรื่องการจูงใจให้เด็กอ่านหนังสือ
เราสอนมหาวิทยาลัยค่ะ เวลาให้นักศึกษาอ่านเอกสารวิชาการ 
บอย่างแรกคือ นักศึกษาไม่อ่านแต่รอเอาสรุปของเพื่อนที่เก่งๆ มาอ่าน
หรือ หลายคนอ่าน แต่จับใจความไม่ได้ บางคนแทบจะท่องมาเล่าให้เราฟังทั้งเล่ม
และมีอีกบางส่วนอ่านและเข้าใจ
เราว่าปัญหาเรื่องการอ่านมาจากการปลูกฝังตั้งแต่เด็กๆ นะ 

มีลูกศิษย์คนหนึ่งเขาเรียนเก่ง จบไปได้งานดี และเป็นคนที่ความคิดแนวมาก 
สาขาวิชาที่เราสอนต้องแนวๆ หน่อยค่ะ ... เขาเล่าให้ฟังว่าตั้งแต่เรียนประถม 
มัธยม เขาเรียนไม่เก่งเลย อยู่ห้องสุดท้าย สอบได้ลำดับเกือบสุดท้าย
เขาไม่เคยเรียนพิเศษทั้งที่เป็นเด็กรุงเทพ บ้านมีตังค์ 
แต่พอมาเรียนมหาวิทยาลัยเรียนเก่งเลย เพราะมันใช้ความเข้าใจ
คิด วิเคราะห์ ไม่ใช่การจำแบบเดียวกัน 

ทุกวันนี้ประเมินคุณภาพการศึกษาบ้าบอไรนั่น กำลังเอาครูดีออกจากเด็ก
ประเมินยิบย่อยมาก เอกสารกองพะเนินเท่าบ้าน อาลัยการศึกษาไทย
comment41-1:เห็นด้วยค่ะ เราก็เด็กท้ายห้องเรียนปานกลาง มัธยมนี่ที่สองจากสุดท้ายของระดับชั้น
พอเข้ามหาลัย เป็นอะไรที่ชอบ ก็เลยทำได้ดี แล้วพื้นฐานโรงเรียนเก่าก็ค่อนข้างแน่นด้วย ถึงแม้จะเกรดไม่ดี แต่พอมาเรียน Calculus อะไรก็ได้ A  คือเกรดไม่ได้วัดความสามารถคน คนไทย เรียนแค่ไปสอบ อ่านหนังสือก่อนสอบ 2-3 วันก็ทำได้แล้ว แต่ชีวิตจริงนี่สิ บางคนก็เรียนเก่งแต่แก้ปัญหาไม่เป็น พูดถึงทั่วไปนะคะ
comment42:หลักสูตรบ้านเราทุกวันนี้เด็กต้องได้เรียนทุกอย่าง เนื้อหาค่อนข้างเยอะมากๆ ครูยังเครียดเลยว่าจะใส่เข้าไปอย่างไรหมด ขนาดครูยังเหนื่อยเลย แต่ละวิชาหนักๆทั้งนั้น 
.....ฟังแล้วรู้สึกชอบแบบอังกฤษจังเลยค่ะ อยากได้แบบนี้จริงๆ ปลูกฝังตั้งแต่เด็ก ไม่ต้องเรียนจนหัวโตก็เก่งได้ด้วยประสบการณ์ หลักสูตรเราน่าจะปรับอีกเยอะๆเลยค่ะ ที่สำคัญผู้ปกครองก็ต้องปรับด้วยเช่นกัน
comment42-1:เห็นด้วยกับที่ผู้ปกครองก็ต้องปรับทัศนคติในการศึกษาด้วยค่ะ

เริ่มตั้งแต่การบ้าน  ครูไม่ให้การบ้าน ไม่ได้แปลว่าครูขี้เกียจนะคะ
เราไม่ชอบให้การบ้านนักเรียนในวันศุกร์ และวันที่จะเป็นวันหยุด
โดนผู้ปกครองว่าบ่อยมาก ว่าวันหยุดจะให้ลูกเค้าทำอะไร...อ้าว กิจกรรมตั้งเยอะแยะให้ทำนะคะคุณแม่

และที่สำคัญ ผู้ปกครองเน้นผลสำเร็จมากกว่าวิธีการ นี่เราเกลียดมากเลย
คือประมาณว่า สอนแบบไหน วิธีอะไรก็ได้ ให้ได้เกรดออกมาดี ๆ 
โดยไม่จำเป็นต้องรู้ที่มาที่ไปเลยว่ามันมาได้อย่างไร  เป็นแบบนี้ได้อย่างไร

เอาตัวอย่างง่าย ๆ วิชาเลข...
ขอสูตรลัด วิธีลัดคำนวณเร็ว  อะไรก็ได้ ที่เป็นเทคนิคการหาคำตอบอย่างเร็ว
จะแสดวิธีทำ ทำไม่ เสียเวลา เอาแบบลัดเลยดีกว่า
(ที่มาของทำไมโรงเรียนกวดวิชาถึงขายดีมาก)
สุดท้าย เด็กจะรู้แต่หาคำตอบว่ามันต้องเป็นแบบนี้ แต่ไม่รู้ว่าทำไมมันถึงได้แบบนี้
comment42-2:เราว่าบางทีพ่อแม่ก็ขี้เกียจเลี้ยงลูกนะคะ ถึงส่งลูกให้ไปทำนั่นทำนี่ตลอดเวลา
(ไม่ได้ว่าทุกคนนะคะ พ่อแม่บางคนเป็นแบบนี้จริงๆ)
ให้ลูกพักหายใจได้ไปเล่น ไปทำอย่างอื่นบ้างเถิด

ตอนที่เราไปสอนอยู่ในโรงเรียน
เคยมีผู้ปกครองร้องเรียนมากับทางโรงเรียนว่าครูให้การบ้านเยอะไป
ครูทุกคนเลยได้มติว่า ให้การบ้านได้วันละ 5 วิชาเท่านั้น มีจดการบ้านบนกระดานด้วย
ถ้าเกิน 5 โดนเด็กโวยนะคะ เหอๆ - -"

สิ่งสำคัญคือ ผู้ปกครองต้องไปพร้อมกับลูกค่ะ คอยสอน คอยดูแลกับลูกบ้าง
เวลาไปโรงเรียน เราเห็นชัดเลยว่าเด็กคนไหนพ่อแม่เอาใจใส่บ้าง 
มีเด็กคนนึงไม่เคยส่งการบ้านเลย เอาหนังสือกลับบ้านแล้วเอามาส่งครูทั้งอย่างนั้น ไม่เขียนเลยสักตัว
คือเด็กยอมโดนครูตีมากกว่าจะยอมทำการบ้านค่ะ ต่อให้ครูดุแค่ไหนก็ไม่ทำ
เราก็แบบ...อืมมมมมมมมมมม อะไรกันหนอ...
comment43:เป็นครูประถมค่ะ จะนำแนวคิด ไปปรับใช้ดูนะคะ
หลายๆปัจจัยทำให้การศึกษาไทยหยุดนิ่ง
comment44:แดนในฝันตามที่ คห.บนบอกจริงๆค่ะ
ประเทศเราไม่ใช่แค่มีที่ยืนสำหรับเด็กเก่งเท่านั้นนะคะ
เด็กเก่งยังเป็นที่หมั่นไส้ ของคนเรียนไม่เก่ง
เพราะได้รับการปฏิบัติที่สองมาตรฐานนี่แหละค่ะ
ส่วนตัวเป็นคนที่เรียนปานกลางค่อนไปทางดี แต่ไม่ได้เก่งมากนะคะ 
ก็จะเห็นมาตั้งแต่ประถมแล้วว่าเด็กเก่งครูจะรัก เพราะเรียนรู้ไว เข้าใจง่าย หัวเร็ว
เด็กเก่งบางครั้งก็ถูกแบ่งแยกค่ะ เพื่อนไม่ค่อยเอาก็มี

อยากไปเรียนที่อังกฤษมากกกก
comment45:ปัก
comment46:ผมว่าการเรียนของประเทศไทย เหมือนธุรการยังไงก็ไม่รู้ครับ มีเอกสารเยอะ เหมือนมีการบ้านเยอะ
ต้องทำๆๆ ต้องท่องศัพท์ ต้องจำๆๆๆ
แต่การเรียนจริงๆน่าจะเป็นการที่เด็กมีความสุข และได้เรียนรู้อย่างสนุกนะครับ
comment47:เราสงสารเด็กไทยค่ะ
เคยได้ไปใช้ชีวิตในโรงเรียน ได้สอนเด็กประถม 1-2 อยู่ช่วงนึง
บอกตามตรงว่าสงสารเด็กมาก เรียนอะไรไม่รู้เยอะแยะตลอดเวลา
โรงเรียนที่ว่าเป็นสองภาษานะคะ ต้องมาโรงเรียนก่อน 7โมงครึ่ง เพื่อทำกิจกรรมกับครูต่างชาติ
แปดโมงเข้าแถว มาร์ชชิ่งขึ้นห้องเรียน เรียนทั้งวัน พอตกเย็นสี่โมงมีเรียนพิเศษต่อ
เด็กบางคนมาบอกว่า หนูขอทำการบ้านในคาบนี้นะคะ (คาบเรียนพิเศษ) เพราะเดี๋ยวต้องไปเรียนพิเศษต่อจนถึงหนึ่งทุ่ม
เสาร์อาทิตย์พ่อแม่ก็เอามาฝากเรียนพิเศษถึงเที่ยง ตอนบ่ายไปเรียนดนตรีอีก - -"

เคยถามเพื่อนคนนึงว่า ถ้าอีกหน่อยมีลูกจะเลี้ยงลูกแบบไหน
แน่นอนว่าตามสไตล์คนมีเงิน และอยู่กรุงเทพ (เราอยู่ต่างจังหวัด)
พี่แกตอบว่า คงจะให้เรียนโรงเรียนดีๆ สองภาษาเลย แล้วส่งไปเรียนพิเศษเสาร์อาทิตย์
อาจจะเรียนภาษาจีน หรือ สเปน แล้วก็เรียนดนตรีอีก พอซัมเมอร์ก็ส่งไปต่างประเทศ
แกว่า ต้นทุนดีมีชัยไปกว่าครึ่ง
เราฟังแล้วก็ตกใจนะ เพราะเราเห็นอะไรแบบนี้มาบ้างแล้ว ถามว่ามันดีมั้ย ก็คงดีแหล่ะค่ะ
แต่ในความคิดเรา ลูกเราไม่ต้องเรียนหนักขนาดนั้นน่าจะดีกว่านะ เลี้ยงให้เด็กเป็นเด็กตามวัย
ถ้าเค้าอยากเรียนเอง เราก็ส่งเสริมกันอีกที ไม่อยากบังคับให้ต้องเรียนทุกอย่างแบบนั้นน่ะค่ะ
ชีวิตวัยเด็กมันแสนสั้น เรียนจบก็ต้องทำงานแล้ว น่าจะให้เค้ามีความสุขกับวัยเด็กของเค้ามากกว่าน่ะค่ะ

ปล. ยังไม่มีลูกเป็นของตัวเองค่ะ เนื่องจากยังหาว่าที่พ่อของลูกยังไม่ได้ มโนไว้ก่อนไม่ว่ากันชิมิเคอะ = =
comment48:เราโตในยุคเด็กบ้าเรียนขั้นสุด เพื่อนบางคนเรียนมัธยมต้น 1 ปี มัธยมปลาย 1 ปีแล้วเข้าเรียนต่อในระดับอุดมศึกษา
เพราะยุคของเรา ทำให้สังคมเกิด awareness และนำไปสู่โรงเรียนทางเลือกที่ลดความหนักแน่นทางวิชาการ แต่หันมาเพิ่มกิจกรรมที่"คิดว่า"จะทำให้เด็กใช้ความคิดสร้างสรรค์มากขึ้น รวมถึงกระทรวงศึกษาพยายามส่งเสริมการทำรายงานแบบค้นคว้าด้วยตัวเองในหลักสูตร

ปัญหาที่เราพบคือ ครูที่ถูกสั่งให้ปรับหลักสูตรส่วนใหญ่ไม่เข้าใจว่ากิจกรรมที่ก่อให้เกิดความคิดสร้างสรรค์คืออะไร การสั่งการบ้านให้เด็กหัดค้นคว้าด้วยตัวเองคืออะไร เพราะตัวครู โดยเฉพาะรุ่นที่เป็นผู้บริหารโรงเรียนขาดความเข้าใจเพราะแนวคิดนี้ต่างจากทัศนคติเดิมๆของตัวเองมากเกินไป กระทรวงไม่มีการอบรมเพื่อปรับทัศนคติหรือให้คำแนะนำที่ดีพอ หลักสูตรที่ถูกปรับออกมาจึงไม่สามารถตอบสนองโจทย์ได้ แต่สิ่งที่ถูกลดทอนทันที คือความรู้ทางวิชาการ
ปัญหาสำคัญอีกประการคือ แหล่งความรู้ที่เด็กสามารถไปค้นคว้าได้ (ยุคแรกที่ไอเดียนี้ถูกนำเสนอ กูเกิ้ลไม่ได้มีข้อมูลภาษาไทยมากขนาดนี้ อินเตอร์เน็ตไม่ได้เข้าถึงได้อย่างกว้างขวาง) ห้องสมุดตามโรงเรียนมีหนังสือน้อยเกินไป คุณจะสอนให้เค้าเรียนรู้ด้วยตัวเองจากที่ไหน

ผลจากการปรับหลักสูตรรุ่นนั้น ทำให้เด็กไทยที่เคยถูกพูดแบบติดตลกว่า สร้างสรรค์ค้นคว้าเองไม่คล่อง แต่พื้นฐานแน่น (เช่น พูดอังกฤษไม่ได้ แต่แกรมม่าแน่น) กลายเป็นเด็กสร้างสรรค์ค้นคว้าเองก็ไม่คล่อง รากฐานก็กลวง

ที่ยกตัวอย่างมา แค่อยากเสนอเป็นกรณีศึกษา ระบบการศึกษาของอังกฤษดูน่าสนใจ แต่หากรัฐอยากนำมาใช้ ช่วยปรับโครงสร้างทั้งระบบ ทั้งทัศนคติผู้สอน (เคยทราบมาว่าตอนออสเตรเลียปรับโครงสร้างการศึกษา ครูทุกคนต้องเข้ารับการอบรมใหม่) ผลตอบแทน หลักสูตร แหล่งความรู้ อีกเรื่องที่โรงเรียนควรทำด้วยคือการเชิญผู้ปกครองมาสัมมนาพร้อมๆกับการปฐมนิเทศน์ของลูก เพื่อให้เกิดความเข้าใจตรงกันว่าโรงเรียนต้องการอะไร และสิ่งใดบ้างที่หากผู้ปกครองช่วยจากที่บ้านได้จะดีมาก หรืออะไรที่ผู้ปกครองควรปล่อยให้ลูกเผชิญด้วยตัวเอง
comment49:ทำไมอ่านไปอ่านมาแล้วท้อชะมัดเลย

อยากสอนให้เด็กชิวๆ สนุก มีกิจกรรม...อ่านเรื่องกระดูก โหวว มีโครงกระดูกด้วย - -" เอาโครงไก่ไปก่อนนะลูกนะ

ให้การบ้านเด็กไป...พ่อแม่พี่น้องเด็กก็ทำให้ เริ่ด
ให้ไป บางทีก็ไม่ส่ง...เฮ้อ

ไหนจะต้องมีการสอบวัดผลระดับชาติระดับเขต วัดทุกชั้นปี...ถ้าตก...มีเรียกไปอบรม 

อบรมครู เรียกไปที...ครึ่งโรงเรียน (เฉพาะราชการนะคะ พอดีเป็นพวกลูกจ้างเลยไม่ค่อยได้ไปละ) บางท่านอบรมเยอะมาก ไปทีหายไปเกือบทั้งสัปดาห์

เฉพาะพื้นที่ที่เราอยู่ บอกเลยว่าเหนื่อยกะชุมชน เขาไม่เห็นว่าเราเป็นโรงเรียน อะไรที่ให้ร้าย ทำลาย ปล่อยข่าว มีหมด เฮ้อ

ไม่อยากจะพูด ไหนจะประกวด ประเมิน ประชุม 

เออ ช่างมันเถอะ พูดแล้วก็ท้อเปล่าๆ (บางทีทุ่มเทไปเยอะมาก แล้วแม่เราถาม ชนะอันนั้นอันนี้มาแล้วเราจะได้บรรจุกับเขาบ้างมั้ย...ตอบแม่ไมอได้ หนทางมันยาก สำหรับคนที่ไม่ได้จบครูมาโดยตรง แค่จะหาที่เรียนยังยากเลย)
comment50:ผมกลับชอบโมเดลการเรียนแบบญี่ปุ่นหรือเกาหลีใต้มากกว่า กดดันจริงแต่แลกกับได้เด็กที่เก่ง หัวดี ไหนๆไทยก็ไปทางนั้นก็น่าจะไปให้สุดดีกว่า ผมเชื่อว่าเด็กญี่ปุ่นเกาหลีเรียนพิเศษกันหนักหน่วงกว่าเราเค้าก็ยังพัฒนาไปก้าวไกลกว่าเราเยอะ ผมเลยมองว่ามันแค่เกี่ยวที่ว่าหลักสูตรเราสร้างมา"เบา"ไปหรือเปล่าครับ เราชอบหลอกตัวเองว่าตอนเป็นเด็กไม่ต้องวิชาการมากก็ได้ ให้เค้ามีความสุขก็พอเนี่ยมันฆ่าเด็กทางอ้อมชัดๆครับ

การแข่งขันสร้างคนเก่งครับ
comment50-1:แต่การเติบโตมาในสังคมที่มีการแข่งขันสูง ทำให้เป็นคนเปราะบางทางอารมณ์มากนะคะ
สังเกตจากอัตราการฆ่าตัวตายของทั้งสองประเทศที่เพิ่มขึ้นทุกปี
comment50-2:แต่คนที่ไม่เคยผ่านสังคมแข่งขัน ไม่เคยต้องสู้กับคนจำนวนมากต้องเป็นที่หนึ่งเหนือใคร เวลามาเจอสังคมการทำงานจริงๆมันทนไม่ได้หรอกครับ คนที่เปราะบางมันก็ต้องแข็งแกร่งขึ้นให้ได้ โลกนี้มันโหดร้ายสำหรับคนที่อยากประสบความสำเร็จอยู่แล้ว ยกเว้นถ้ากะแค่ทำงานหรือเรียนไปวันๆ ไม่เอาซีเรียสมากมันก็จะตันที่จุดนึงอยู่ดี

ส่วนคนฆ่าตัวตายผมมองว่ามันมองได้สองอย่าง ฝั่งนึงคือภูมิคุ้มกันความล้มเหลวไม่มี ซึ่งคนที่ผ่านอะไรมาหนักๆมันก็น่าจะทนได้ ส่วนที่สองคือคนที่ฆ่าตัวตายเองก็มีความสามารถไม่พอแข่งกับใครได้ ก็เลยเป็นคนแพ้ แต่ถ้าไม่อยากแพ้ก็พยายามสร้างความเก่ง สร้างความสามารถให้โดดเด่นสิครับ

ป.ล. ผมอาจยอมรับว่าคนที่อ่อนแอแถมไม่พยายามสร้างตนให้สามารถแข่งขันกับใครได้ก็สมควรถูก eliminate ออกจากการแข่งขัน มันเป็น natural selection ครับ คนไทยมัวแต่สบาย หยวนๆ มาตรฐานการศึกษาเราห่วยลงๆทุกวันก็เพราะมัวแต่กลัวการแข่งขัน กลัวเด็กเครียดเนี่ยแหละ ถ้าทนความเครียดไม่ได้ ทนความกดดันไม่ได้แล้วฆ่าตัวตายก็ปล่อยไปเหอะครับ ถือว่าเป็นคนอ่อนแอที่ไม่ยอมโต
comment51:โรงเรียนส่วนหนึ่ง ครอบครัวส่วนหนึ่ง
ดีใจที่ผมได้รับฟังเรื่องราวครอบครัวคุณภาพ ที่ใส่ใจดูแลลูกอย่างจริงจังอีกรายหนึ่ง
comment51-1:แต่แรงกดดันทำให้มีคนฆ่าตัวตายเลยนะครับ
comment52:ชอบมากค่ะ ตอนนี้ยังไม่มีลูก แต่คุยกับแฟนเรื่องนี้มานานแล้วว่าไม่อยากให้ลูกเรียนที่ไทยเลย
เพราะชอบดูหนัง ซีรี่ฝรั่ง แล้วแบบเห็นการเรียนการศึกษาที่ต่างกัน ขอบคุณเจ้าของกระทู้มากๆ
comment53:เนื่องจากมีประสบการณ์สัมผัสทั้งนักเรียนโรงเรียนประถม และนักศึกษาปริญญาตรีอังกฤษ  รวมทั้งมีประสบการณ์กับนักศึกษาไทยมาหลายปี
ระบบการศึกษาแบบอังกฤษที่หลายคนมองว่าอ่อน ก็ไม่ได้อ่อนอย่างที่คิด  เมื่อผมเปรียบเทียบกับพวกที่เรียนปริญญาตรีทั้งสองประเทศ
มีโอกาสได้เป็น TA คุมปฏิบัติในวิชาหนึ่ง เลยทำให้เห็นความแตกต่างนี้ชัด  แม้ว่าเด็กบางคนจะกวนเกรียนหน่อย
ปริญญาตรีในสาขาที่ผมเห็น สายวิทยาศาสตร์ บอกได้เลยว่าเรียนกันยากกว่าที่เรียนในมหาวิทยาลัยปิดบ้านเรา 
โดยเฉพาะภาคปฏิบัติ งานยากกว่า จริงจังกว่า  เด็กมีความรับผิดชอบมากกว่า ซื่อสัตย์กว่า


ระบบการศึกษาแบบอังกฤษ เด็กก็ไม่ได้ประสบความสำเร็จทุกคน เพราะยังมีปัจจัยเรื่องครอบครัวที่เข้ามาเกี่ยวด้วย
ระบบการเรียนแบบอังกฤษครอบครัวต้องมีส่วนสนับสนุนเด็กด้วย  ทั้งการช่วยสอนการบ้าน และการอ่าน พ่อแม่ต้องสนใจด้วย
โรงเรียนที่อยู่ในย่านคนจน พวกที่กินเงินสวัสดิการรัฐ ครอบครัวชั้นล่างๆ  โรงเรียนพวกนี้ก็มักจะมีระดับการประเมินที่ต่ำด้วย
โรงเรียนในย่านคนชั้นกลาง ก็จะดีกว่า จัดการเรียนการสอนได้ดีกว่า ผู้ปกครองร่วมมือมากกว่า
แต่ไม่ว่าจะย่านไหน สิ่งอำนวยความสะดวกต่างๆ ของโรงเรียนไม่ว่าที่ไหนไม่ต่างกัน 
โรงเรียนในลอนดอนหรือบ้านนอก มีห้องสมุด คอมพิวเตอร์เหมือนกัน ประเทศพัฒนาแล้ว ความเจริญกระจายทั่วถึง


ครูก็มีส่วนสำคัญ  ครูที่อังกฤษจะไม่รวย แต่ไม่จน สามารถมีมีคุณภาพชีวิตแบบพอเพียงตามวิถีตะวันตกได้ 
ทำให้ครูไม่ต้องดิ้นรนปากกัดตีนถีบ  กั๊กสอนที่โรงเรียนแล้วไปเปิดสอนพิเศษหารายได้เสริมแบบบ้านเรา 
ครูเลยใส่ใจต่อนักเรียนได้เต็มที่ ระบบการเรียนก็สอนไปตามพัฒนาการเด็กแต่ละคนแบบที่ จขกท บอก
ระบบประเมินครูจะตั้งเป้าหมายให้เด็กแต่ละคน ว่าการอ่านเขียนและคณิตศาสตร์ จบปีแล้วควรอยู่ที่ขั้นไหน  เป้าหมายแต่ละคนไม่เหมือนกัน
ที่สำคัญไม่มีการเปรียบเทียบเด็กว่าใครสอบได้ที่ 1 2 3 แบบบ้านเรา  อยากรู้ว่าลูกอยู่ลำดับไหน อย่าหวังไปถาม 


เด็กไทยบ้านผม เคยทำทะลึ่ง ทำการบ้านแต่งประโยคว่าจะเดินตกจากหน้าผา  
เขียนแค่นั้น แต่พอครูตรวจการบ้านเสร็จ ส่งจดหมายมาที่บ้าน  เรียกผู้ปกครองไปพบ
เพื่อหาสาเหตุว่าทำไมเด็กเขียนอะไรที่เป็นเรื่องเหมือนการฆ่าตัวตายแบบนี้ ครูก็สอบถามเด็กก่อนแล้ว แต่ก็ถามผู้ปกครองด้วย
หาเหตุกันว่ามากจากเกมส์หรือเปล่า หรือดูหนัง หรือมีพฤติกรรมรุนแรงอะไรหรือเปล่า
ครูมีจิตวิญญาณจริงๆ ไม่ปล่อยให้เรื่องอะไรเล็กๆ น้อยๆ หลุดไป  
เด็กประถมที่สายตาสั้น คนที่รู้ก่อนมักจะเป็นครู ไม่ใช่พ่อแม่  รวมถึงปัญหาอื่นๆ เช่นการได้ยินได้ฟัง


เด็กที่โรงเรียนที่เด็กไทยบ้านผมเรียน อย่างหนึ่งที่เห็นชัดคือในห้องเรียนไม่มีการล้อเลียนกันเลย
คนที่ตาเหล่  อ้วน เอเชีย ผิวดำ หรือแม้แต่คนที่มีปัญหาเรื่องพัฒนาการ อยู่ร่วมชั้นกันได้หมด และลักษณะด้อยของแต่ละคน ไม่เคยถูกนำมาล้อกัน
ข้อดีต่างๆ มากมายเหล่านี้ ทำให้โรงเรียนประถมในอังกฤษ เป็นสถานที่ที่เด็กไปแล้วมีความสุขมากกว่าโรงเรียนประถมของไทยครับ
comment53-1:เจ้าของกระทู้และคุณประกอบพูดถูกใจมากค่ะ
comment54:กด Vote ครับ <
comment55:นี่กำลังจะเอาเพลงปลุกใจมาดปิดกล่อมเด็กในห้องเรียน  กากเผด็จการ
comment56:น้ำตาจะไหล เด็กคนนั้นคงโชคดีมากๆ โชคดีจริงๆครับ 

โรงเรียนในอุดมคติเลย ไม่มีการบ้านกองโต ทำผิดก็บอกเหตุผล ไม่ใช่มาซ้ำเติมด้วยหวดไม้เรียว

อยากเรียนดนตรี อยากเรียนวาดรูป เลิกเรียนอยากวิ่งเล่นบ้าง 

แต่โดนบังคับให้ไปเรียนพิเศษตลอด เรียนไม่เก่งก็โดนล้อ เรียนเก่งก็โดนชม 

คนเรามันเก่งไม่เหมือนกันนะครับ สมัยผมถือว่าโชคดีมากๆ ที่มาเรียนพิเศษตอนมัธยม แต่ก็ไม่ดีเลย โดนบังคับ

แต่เด็กสมัยนี้อนุบาลก็เรียนแล้ว สงสารเด็กสมัยนี้กันจัง
comment57:ณ. ตอนนี้เห็นว่าเด็กนักเรียนอังกฤษ นิยมเลิกเรียนกันแล้วน่ะ..
comment57-1:ในประเทศที่พัฒนาแล้ว  การไปให้ถึงปริญญา"เอาไว้ก่อน"แล้วค่อยมาคิดทีหลังว่าจะประกอบอาชีพอะไร
เป็นสิ่งไม่จำเป็นครับ  อาจเป็นเพราะว่าด้วยค่าแรงเค้าก็สามารถอยู่ได้แล้ว  การกระจายรายได้ทำได้ดี  คนเลยไม่ต้องดิ้นรน

แถมยังมีบางคน ไปเลือกลงเรียนในมหาลัยเป็นเฉพาะวิชาที่สนใจ
พอครบพอใจแล้วก็ออก  ไม่ได้รวบให้ครบเอาดีกรีแต่อย่างใด
คือคนรุ่นใหม่ในบ้านเขาสามารถมีทางเลือกให้ตัวเองได้ขนาดนั้นน่ะครับ

ส่วนไทยแลนจบปริญญาปีละสามแสนคน ตกงานตรึม  เพราะคิดอะไรไม่ออกก็ไปเรียนไว้ก่อน  กลัวเค้าดูถูก
จบแล้วก็งง  เพราะตอนเรียนไม่ได้ชอบไม่ได้อิน  นี่น่าจะเรียกว่าความเป็นศูนย์ทางการศึกษา ได้แล้วมั้งครับ
เสียตัง เสียเวลา ปวดหัว  ไม่ได้อะไรเลยยกเว้นดีกรีกระดาษแผ่นเดียวมาสมัครงาน
แล้วประชากรรุ่นใหม่ของเราจะมีคุณภาพได้อย่างไร
comment57-2:ในประเทศอังกฤษ หรือประเทศที่พัฒนาแล้ว เรามองว่าการเรียนของเค้าได้ปูพื้นให้เค้ารู้แน่ว่าตัวเค้าต้องการอะไร
การจบปริญญาไม่ใช่เครื่องการันตีว่าชีวิตจะมีความสุขค่ะ แต่การรู้เป้าหมายในชีวิตและการทำตามเส้นทางที่ต้องการเพื่อเป้าหมายนั้นน่าจะสำคัญกว่า เห็นได้ง่ายๆเลยค่ะ ในประเทศไทยมีคนจบปริญญาตรีมากมาย แต่จะมีสักกี่คนคะที่ได้เรียนตามที่ตัวเองอยากเรียน
ที่รู้แน่ว่าตัวเองต้องการอะไร มีหลายคนค่ะ ที่ต้องเรียนเพราะค่านิยม และเรียนเพียงเพื่อให้มีใบปริญญาการันตีอนาคต แต่อนาคตที่ว่านี้ไม่เสมอไปว่าจะมีความสุข และไม่แน่เสมอไปว่าเขาเหล่านั้นจะค้นพบตัวเองในที่สุดหรือไม่
comment58:ส่วนหนึ่งเพราะค่านิยมของผู้ปกครองด้วยครับที่ทำให้เด็กมีการแข่งขันกันสูงแบบนี้

อย่างแถวบ้านผมมีโรงเรียนประถมที่เน้นกิจกรรมคล้าย ๆ ที่คุณ จขกท ว่ามาเนี่ยแหละครับ
แต่ไปไม่รอดเพราะผู้ปกครองมักจะบ่นว่า โรงเรียนบ้าอะไรวัน ๆ ให้ลูกเค้าทำแต่กิจกรรม
แล้วอย่างนี้จะไปแข่งสอบเข้า ม.ต้น โรงเรียนดี ๆ ได้ยังไง

มาคิดดูก็จริงนะครับ ระบบการศึกษาบ้านเรามันแย่มาตั้งแต่รากแล้ว จะตัดกิ่งตัดใบให้สวย
ยังไงสุดท้ายมันก็เน่าอยู่ดีล่ะครับ

ประเทศที่เค้าพัฒนาด้านการศึกษาแล้วจริง ๆ แทบจะไม่มีการแข่งขันเรื่องการสอบเข้าเรียน
กันเลยครับ ยกเว้นระดับมหาวิทยาลัย แต่ประเทศเราเด็กต้องสอบแข่งกันตั้งแต่อนุบาลครับ
คุณคิดว่าบ้าดีมั้ยล่ะครับ

อเมริกาเด็กต้องเข้าเรียนโรงเรียนใกล้บ้านเท่านั้นครับ ไม่มีการสอบแข่งขันกันเพราะเค้ามั่นใจ
ว่าไม่ว่าจะเรียนโรงเรียนไหน เด็ก ๆ ของเค้าก็มีคุณภาพออกมาเหมือนกัน

สำหรับผมผมคิดไว้ว่าไม่ว่ายังไงถ้าผมมีลูกในระดับมัธยมผมไม่ให้เรียนที่เมืองไทยแน่นอนครับ
การศึกษาบ้านเรามันแย่จริง ๆ T_T

พูดแล้วก็ต้องรีบทำงานเก็บเงินเผื่ออนาคตไว้เยอะ ๆ ล่ะครับ

ปล. ใครก็ได้มาเป็นมามี๋ให้ลูกผมหน่อย
comment58-1:- เคสของอเมริกาเนี่ย มีกรณีที่พ่อแม่ยอมย้ายบ้านเพื่อให้ลูกไปเรียนร.ร.ที่ดีที่สุดแห่งนึงเพื่อพร้อมต่อการไต่เต้าสู่การเป็นตัวแทนและแข่งขันคณิตศาสตร์โอลิมปิคนานาชาติเลยครับ

- ของอังกฤษถ้าไม่คาดหวังให้ลูกต้องต่อมหาวิทยาลัยดีๆอาจไม่เป็นไร แต่ถ้าหวังจะให้เข้า Oxbridge (สองมหาลัยเทพอย่าง Oxford กับ Cambridge) ก็ควรส่งลูกเรียนร.ร.ดีๆอย่างพวกอีตันไงครับ

ถึงผมยังไม่มีลูก แต่ผมยังยืนยันคำเดิมว่าถ้ามีลูกผมต้องส่งให้เรียนร.ร.ที่ดีที่สุด แข่งขันเยอะๆแรงๆเพื่อให้ลูกผมเข้มแข็ง ทนต่อสภาพแวดล้อมที่มีแต่เด็กเก่งๆและปรับตัวจนเป็นเด็กเก่งอีกคน ถ้าแค่เรียนยังทนไม่ได้ก็ไม่ต้องทำอะไรกินแล้ว
comment59:สิ่งแรกที่ต้องเริ่มคือ ผู้ปกครองค่ะ เลิกคาดหวังในค่านิยมบ้าๆบอๆว่าต้องวิทย์คณิตเท่านั้น
ต้องมีห้องคิงห้องควีนที่แบ่งแยกเด็กอย่างชัดเจน ต้องเข้าหมอเข้าวิศวะ ฯลฯ สิ่งนี้คือสิ่งที่เรา
ทำได้โดยไม่ต้องรอรัฐลงมาค่ะ เมื่อสิ่งนี้ที่ผู้ปกครองเปลี่ยนเสียงมันจะส่งไปโรงเรียนแน่ๆค่ะ

สิ่งต่อมาคือ การเมือง ค่ะ สุดท้ายแล้วไม่ว่าอะไรการเมืองจะคือตัวเปลี่ยนแปลงทุกอย่างค่ะ
แต่การที่นักการเมืองจะทำนโยบายอะไรสักอย่างมันต้องมี ฐานสังคม+ความเสี่ยงทางการเมือง
ฐานสังคม ก็คือ มีประชาชนเอาด้วยมากน้อยแค่ไหน
ความเสี่ยงฯ ก็คือ กลุ่มอำนาจต่างๆไม่ว่าจะเป็นอำนาจเก่า พรรคการเมือง ทหาร ประชาชน 
องค์กรต่างๆ สพฐ ที่จะสั่นคลองตำแหน่งทางการเมืองของรัฐบาลด้วยค่ะ

ดังนั้นถ้าฐานสังคมมีสูงแม้มีความเสี่ยงฯ นโยบายก็จะถูกผลักดันออกมาได้ค่ะ 

ซึ่งเมืองไทยความเสี่ยงทางการเมืองในนโยบายการศึกษามีมากค่ะ เพราะมันคือ อาวุธ
ชั้นเยี่ยมที่ใช้กล่อมเกลาคนในชาติ(ทุกชาติ) ขนาดจะเลิกบังคับแต่งชุดนักเรียนนักศึกษา
หรือแม้แต่ ทรงผม ครูประเทศเราหลายคนยังไถหัวนักเรียนเลยค่ะ 

รัฐบาลก่อนคุณพงศ์เทพ บอกว่าให้ยกเลิกตัดผม และจะลดการบ้านเด็ก เป็นไงคะ พวกครู
มีใครเอาด้วย? หนำซ้ำในโลกโซเชี่ยลยังประนามว่านี่สปอยล์เด็ก หาเสียงในเด็ก อืมม์
หรืออย่างดิฉันที่ออกมาวิจารณ์โรงเรียนดังแห่งหนึ่ง ไปไล่ดูคอมเม้นทืทั้งศิษย์เก่า ศิษย์ใหม่
ด่าดิฉันเยอะมากเพียงเพราะความคลั่ง รร ไม่สนใจเนื้อหาเลย

ดังนั้นจะพูดเรื่องการศึกษาต้องมีเรื่องการเมืองเสมอเพราะอำนาจการจัดหลักสูตรอยู่ที่ศูนย์กลาง
ล้วนๆ (แต่ รมต. กระทรวงศึกษาไทยอำนาจน้อยค่ะ เพราะมีการแชร์อำนาจไปองค์กรต่างๆมาก)

----

เรื่องปฏิรูปการศึกษาดิฉันก็กำลังทำการศึกษาและจะทำแผนปฏิรูปภาคประชาชน ดิฉันไม่มีลูก
หรอกค่ะ แต่เห็นทนไม่ไหวกับการศึกษาที่รั้งท้ายอาเซียน ไว้ถ้ามีโอกาสทำเสร็จแล้วจะนำมา
เสนอทุกท่านค่ะ
comment60:เรื่องเงินเดือนครู ถ้าเป็นข้าราชการแล้ว ถือว่าไม่น้อยนะคะไหนจะสวัสดิการอีก
แล้วก็ เลิกหวัง ว่าจะเอาคนเก่งมาเป็นครูอย่างเดียวค่ะ ยังไง
เสียสังคมก็ต้องแชร์คนเก่งๆออกไปในสาขาอาชีพอื่นๆ ครูทั้งประเทศมีต้อง
กี่แสนคนคะ ไม่ไหวเลยถ้าจะเอาแต่คนเก่งๆ

ที่สำคัญคือจะเอาครูในระบบและที่จะเข้าใหม่มาพัฒนาอย่างไรให้มีทั้ง
คุณภาพและความเป็นครูในยุคสมัยใหม่ อย่างเต็มที่ค่ะ
comment61:สำหรับประเทศไทย ไม่ได้จะดูถูกนะครับ แต่อีกร้อยปีเราก็ยังเหมือนเดิม ระบบเราเต่าล้านปีจริงๆ
comment62:ครูควรจะเป็นอาชีพที่มีสวัสดิการและรายได้
ที่เท่าเทียมกับหมอ หมอคือผู้รักษาชีวิตคน
ส่วนครูคือผู้สร้างคน
comment63:เล่าบ้างๆ อยากเล่า 

ลูกเรา สามคน เรียนชั้นประถม

ตื่นนอน 8:00 ทำธุระส่วนตัว 35 นาที 

8:35 ออกจากบ้าน ถึง รร ไม่เกิน 3 นาที ถ้าขับรถ

รร กระดิ่งดัง 8:45 เข้าห้องประชุม

เด็กๆ จะไปเต้นคะ เว้คกี่ เช็คกี่ 

เพราะเด็กบางคน ยังงัวเงียอยู่ 55+

ลูกเราทั้งสามคน ได้รับความเมตตา จากครูที่ รร  มาก 
เพราะเป็นเด็ก 2 ภาษา ครูจะแยกให้ เรียนอังกฤษเพิ่ม กับครูที่มาฝึกสอน (เด็กสองภาษาเยอะเลย ที่ รร ลูกเรา ฟิลิปปินส์ โปร์แลนด์ ฝรั่งเศส อัฟริกาใต้ )

-เด็กๆ ได้ไปทัศนศึกษาบ่อย จริงคะ

-มีการเรียนว่ายน้ำ ด้วย เด็กจะถูกฝึกให้ว่ายน้ำเป็น ตอนป.2 คะ ค่าเรียน ถูกมาก

-กระเป๋านักเรียนมีหนังสือไม่เกิน 2 เล่ม เป็นการบ้าน กับ หนังสือฝึกอ่าน

เดี๊ยวมาเล่าใหม่ ....
comment63-1:อยู่แถวไหนคะน่าสนใจมากๆๆ
comment63-2:อังกฤษ ค่ะ
comment64:ประเทศเราไม่ได้เน้นการพัฒนาการศึกษา แย่กว่านี้ก็ไม่แปลก
มันก็ขึ้นอยู่กับผู้นำนั้นแหละ วิสัยทัศน์เป็นยังไง
ประเทศเราเมืองทองทรัพยากรมีมาก ตามธรรมชาติแล้วไม่ลำบากไม่จำเป็นต้องฉลาดไม่จำเป็นต้องแข็งแกร่ง
พอเริ่มลำบากเหมือนญี่ปุ่นเหมือนอเมริกาเหมือนจีนเดี้ยวมันก็ฉลาดเองแหละ
แต่ถ้าไม่อยากรอ ก็พ่อแม่นั่นแหละหัดสอนลูกเองซะบ้างเอาแต่พึ่งครู ครูมันก็แค่มีความรู้มากกว่าไม่ได้รู้จักลูกเราเลย
ถ้าคิดว่าลูกเราเสียเวลาที่โรงเรียนมามากแล้ว ก็อย่าให้ลูกเสียเวลาอีกเมื่อกลับมาอยู่บ้าน
comment65:โคต ร น่าสนุกเลยค่ะ 
\*O*/
.............
[Spoil] คลิกเพื่อดูข้อความที่ซ่อนไว้สุดยอดอ่ะ T^T 
ดีกว่าแบกตำราไปนั่งเรียน นั่งฟังเฉยๆ แล้วหลับเป็นไหนๆเลย [Spoil] คลิกเพื่อดูข้อความที่ซ่อนไว้ที่เล่นก็ไม่มี มีแต่ห้องสมุดไว้อ่านสือเคร่ง [Spoil] คลิกเพื่อดูข้อความที่ซ่อนไว้อ่อ ได้ข่าวมีพลอดรักกันบ้างแบบโจ่งแจ้งกันบางที แต่เซ็งไม่เห็น =**=.... จะได้มีไรไว้นั่งส่องเล่นบ้าง ฮ่าๆๆๆ แต่หลังๆคงเอียนแทน =.=  ร้านขนมยิ่งแล้ว แพง T^T  ร้านสือก็มีแต่กม. TOT 
วิวดีๆก็มีน้อยยยยยยยยยยยยยยยยยยย T3T แต่ก็พอมีบ้าง -.-///  
แถมอยู่ห่างไกลจากตัวเมืองอีกต่างหาก TT^TT 

ส่วนมากพี่ไทยเค้าเน้นจำเกินไปมากกว่าจะเข้าใจ + กิจกรรมอ่ะ ==
แบบพอมีจะสนุกๆ ก็เลิก หมดเวลาละ เซ็ง -*-
comment66:ภายในรัศมีบ้านเรา1กิโลเมตร มีสวนสาธารณะ+สนามเด็กเล่นทั้งเล็กใหญ่5-6แห่ง
มีโรงเรียนประถม มัธยมในเขตที่อยู่ เด็กๆไม่ต้องไปเรียนไกล ที่ไหนๆก็มาตรฐานพอๆกัน
จะมีแตกต่างแค่บางโรงเรียนอาจเน้นหนักไปทางศาสนาหน่อย ประมาณคอนแวนต์ที่ไทย
มีสนามบอล เทนนิส ลานกีฬาเอ็กซ์ตรีม ทั้งแบบเปิดให้คนเล่นทั่วไปและของสโมสรร่วม10สนามในระแวกบ้าน 
เย็นๆจะเห็นเด็กตั้งแต่ประถมมาตีเทนนิส ว่ายน้ำ ฟุตบอล ฯลฯ ไม่แปลกใจเลยว่าประเทศนี้ทำไมนักกีฬาเก่งๆเยอะ
เขาปลูกฝังกันแต่เด็กจริงๆเรื่องทำกิจกรรม เด็กๆไม่กลัวแดดด้วย หน้าร้อน6เดือนร้อนพอๆกับกทม.ยังเล่นกีฬากันจนหน้าดำหน้าแดง

เรียนกันสบาย ประมาณ8โมงเช้าจะเห็นเด็กเดินกันเป็นกลุ่มๆไปเรียน เที่ยงรึบ่าย2เห็นเดินกลับกันล่ะ
ไม่มีการโดดเรียนขนาดใส่ชุดไปรเวท  อันนี้เราทึ่งค่ะ เพราะขนาดที่ไทยแต่งชุดนักเรียนเด่นๆยังพากันโดดเรียน แต่ที่นี่ไม่มี
อาจเพราะการเรียนเขาสนุก ได้แสดงความคิดเห็น ถก พิสูจน์ ค้นคว้า ซึ่งเด็กฝรั่งส่วนใหญ่ชอบกันอยู่แล้ว
ถ้ามาเรียนแบบเด็กไทยที่จดตามหนังสือ จดตามอ.บอก ท่องจำกันเอาเป็นเอาตาย คงนั่งหลับกันเป็นแถว

อีกอย่างที่เราชอบคือ เด็กที่นี่ไม่ค่อยใช้เงินเยอะในแต่ละวัน ไม่ว่าจะค่าอาหาร ขนม ค่าชีท ค่าทำอุปกรณ์ส่งครู ไม่เยอะจิปาถะแบบที่ไทย
อยากเป็นอะไรเรียนอันนั้น ไม่ต้องเรียนครอบจักรวาลแต่ไม่ได้เอาไปใช้จริง ความรู้นอกเหนือจากห้องเรียนค้นคว้ากันเองตามสนใจ
เด็กที่นี่ไม่โตในห้างหรือหน้าจอทีวี แต่มักไปพิพิธภัณฑ์ ห้องสมุด Aquarium สนามกีฬา สวนน้ำ สนามเด็กเล่น ที่ๆมันเหมาะกับวัยของเด็ก
ร่วมแชร์ของทางสเปนค่ะ
comment66-1:ห้ามเอาเงินไปโรงเรียน ห้ามใส่เครื่องประดับ ไม่ส่งเสริมอวดร่ำอวดรวย ห้ามดูถูกคนอื่นห้ามรังแกคนอื่น แต่ม่ห้
comment66-2:สวนสาธารณะและสนามเด็กเล่นเป็อะไรที่ยอดมากไว้เราจะเจาะรายละเอียดมาเล่าให้ฟังอีกที
comment67:เราเองก็จะย้ายลูกไปเรียน ตปท คำเดียวที่ลูกถามคือ การบ้านไม่เยอะใช่ไมครับแม่
comment68:เขียนได้ดีครับ 

ผมคนนึงที่คิดแบบนั้น เพราะ โรงเรียนในบ้านเราค่อนข้างใส่ใจ่กับเนื้อหาในห้องเรียน มากกว่าทำให้เด็กๆรู้สึกสนุกกับการเรียน

และที่สำคัญ เนื้อหาในการเรียนของเราแน่นมากครับ แน่นแบบ 6-7 วิชาในวันเดียว แล้วการบ้านมีทุกวัน สั่งวันนี้ส่งพรุ่งนี้ เด็กปั่นงานตั้งแต่เลิกเรียน

ยันจะเข้าเรียนอีกวัน ไม่มีเวลาทบทวนบทเรียน ผมเคยเป็นเด็กคนนึง ที่สมัย อนุบาล - ประถม ผลการเรียนถือว่าดีมากๆครับ จนขึ้น มัธยมมา

ผลการเรียนผมตกต่ำแบบที่คนในครอบครัวตกใจ แต่เขาไม่แสดงความผิดหวังครับ เพราะเขาคงเข้าใจอะไรหลายๆอย่าง จนผมขึ้น มหาวิทยาลัยมา

ผลการเรียนกลับมาดีขึ้นครับ ซึ่งตรงนี้ผมคิดว่า "น่าจะ" เกิดจากการที่ สถาบันการศึกษา "บาง" แห่ง ให้ความสำคัญแก่ นักเรียน ในชั้นเรียน

แต่ละห้องไม่เท่ากัน อย่างห้องเรียนผม ตอนเรียน มัธยมต้น เป็นห้องดี ถือว่าอาจารย์ให้ความใส่ใจมากครับ พอขึ้น มัธยมปลายมา ผมอยู่ห้องบ๊วยสุด

จะมีก็แต่อาจารย์ที่ปรึกษาที่ให้ความใส่ใจ แต่อาจารย์ประจำวิชาต่างๆ ผมไม่รู้ว่าเขามองห้องผมเป็นยังไง แต่ในความคิดเหมือนกับว่า

ห้องผมห้องบ๊วยเขาไม่ค่อยใส่ใจเท่ากับห้องดีๆเด่นๆ การสั่งงาน การเรียนการสอนทุกอย่าง ทำให้ต่างออกไป ซึ่งผมคิดว่าผมทำเต็มที่แล้ว 

และตั้งใจเรียนกว่าเดิมมาก แต่ผลการเรียนกลับลดลง ทำให้ผมท้อที่จะเรียน และประเทศบ้านเราก็ยังให้ความสำคัญกับผลการเรียน 

ซึ่งเมื่อจบ ม.ปลายมาแล้วต้องเอาผลการเรียน มาเป็นตัวพิจารณาในการเข้ามหาวิทยาลัย ทำให้เด็กบางคน หมดโอกาสตรงนี้ไปครับ 

ด้วยข้อจำกัดด้านนี้ แต่ผมคิดว่าผลการเรียนไม่ได้เป็นสิ่งที่วัดความรู้เด็กเสมอไปครับ. อยากให้ผู้ใหญ่ในด้านนี้ ปรับปรุงแผนการสอน

ให้เน้นหนักไปด้านความรู้นอกห้องเรียน กิจกรรมต่างๆ เน้นให้หาประสบการณ์จริง ดีกว่าเจาะจงแต่ตำราในห้องเรียน เพราะทฤษฎีถ้าไม่เคย

หรือไม่มีประสบการณ์ปฏิบัติ ก็ไม่ช่วยให้เกิดอะไรขึ้นมาครับ

Edit : เสริมนิดนึง อาจารย์บางคนสั่งรายงานมา 1 หน้ากระดาษ ผมว่าก็เพียงพอละครับ ให้เด็กรู้จักเขียนสรุป เนื้อหาสั้นๆ ให้เขาใจ ดีกว่าให้สั่งรายงานเป็นเล่มๆ สมัยผมเรียน มัธยมปลาย เคยปริ้นรายงานวิชาๆนึง เกือบ ร้อยหน้า แล้วต้องมานั่งแก้มานั่งทำใหม่ เสียดายทั้งเวลา ทั้งทรัพยากรธรรมชาติ (กระดาษ) อีกอย่าง ให้เด็กทำรายงานเยอะๆ แล้วต้องเอาไปส่ง ตรงนี้เขาจะเอาเวลาจากไหนไปทำครับ ในเมื่อการบ้านสั่งวันนี้ส่งพรุ่งนี้ ผลที่ตามมาก็คือ "คัดลอก" มาจากอินเตอร์เน็ต ซึ่งตรงนี้อาจารย์ในโรงเรียนต่างๆก็ไม่ยอมรับ แต่คุณไม่ค่อยจะลองมองย้อนกลับไปเลยครับ ว่า เขาจะเอาเวลาที่ไหนมาทำ สู้ให้ใช้มือเขียน สรุปสั้นๆ 1 หน้ากระดาษ ให้เข้าใจยังจะดีกว่าอีกครับ การทำรายงานเล่มหนาๆไม่ใช่ว่าจะเป็นเรื่องดีเสมอไปครับ 

คุณสอนให้เด็กรู้จักคำว่าพอเพียง แต่การสั่งให้ทำรายงานเล่มหนาๆ ส่งไปแล้วตีกลับมาแก้ นี่มันไม่ประหยัดเลยนะครับ ทั้งค่าปริ้นทั้งค่ากระดาษ 
เด็กบางคนยังต้องขอเงินพ่อแม่ และบางคนก็ใช่ว่าจะมีฐานะทุกคน
comment68-1:อ.เคยสั่งงานให้เพื่อนทั้งห้องเอามารวมกัน สรุปได้ 500 กว่าหน้าโน่น แถมต้องเรียงเลขหน้าต่อกันหมด ผมเพิ่งพิมพ์เสร็จกลับมาจากร้าน เพื่อนบอกเลขหน้าเปลี่ยน งานทั้งกองของผมที่เพิ่งร้อนๆอยู่ได้โยนทิ้งเลยครับ
comment69:เมืองไทยตอนนี้เรียกว่าธุรกิจโรงเรียนมันไม่ใช่สถานศึกษาแล้ว
comment69-1:คนรวยเอาตัวรอดคนด้อยโอกาสถูกดูถูกทิ้งขว้างตัวใครตัวมัน นี่คือประเทศของเรา
comment70:เอาพวกไอ้แก่ในกระทรวงออกไปก่อน
แล้วเอาคนคนรุ่นใหม่ขึ้นมา ปฎิรุปใหม่
แต่คงยากเพราะผู้ใหญ่ยังทำตัวแบบไม่คารพกติกามารยาท แล้วจะให้เด็กดีได้ยังไง
comment71:My school is not really that far when I walk to school/home in the morning we do READING.

 I have x-zone as my book it really isn't hard also I read on my mind after we do literacy,spelling,writing and maths they really aren't hard except for maths. 

My teacher Mrs Agushi is good cause when you need help she help you only when you put your hand up or go up to her she also does games for us not games like Computer,Xbox Live,PS3,Xbox One,PS4,Xbox,PS2,PS1,iPad,iPad air,iPhone,iPhone 5,iPod and tablet she only let us go play computer games at the lab/computer room only when we finish our work sometime.

My school is really fun when its playtime.

When teacher teach us we have fun.

My teacher also let us do homework once every week sometimes at my reading folder it has a 2 book inside ones for homework ones for reading in my school bag.

I'm in grade 4. 

In my school does have bully's all they do is punch and call people names.

In my school I feel happy and got hit by many balls at my head and I didn't cry (that had nothing to do with this).

My test is hard but the teachers does help you.

When someone's naughty at my school the teacher shouts but when someone did something REALLY naughty they get send to the warfare room (not with anything dangerous) which has Mrs Coffey (not a coffee) and you get shouted by her.  

Thank you for everyone who read this
Typed by a 10 year old named Chai
comment72:ดีจัง ที่เค้าไม่ได้สอนแค่วิชาการ แต่สอนให้รู้จักการใช้ชีวืต และการเข้าสังคมด้วย

ในไทย ผมคิดว่าเรียนกันหนักมากนะ
เดี๋ยวมีติวนู่นติวนี่ ปิดเทอมก็ไปหาที่เรียนพิเศษ
เรียนมากไปก็ไม่ดีนะครับ สมองจะล้าเปล่าๆ

ผมบ่นไปก็คงไม่ได้ประโยชน์อะไร
ยังไงก็ขอให้การศึกษาไทย ปรับเปลี่ยนไปในทางที่ดี
ผมเชื่อว่าต้องมีสักวัน ที่เราจะเทียบกับสากลได้
comment72-1:ช่วยกันกระทุ้งกระตุ้นเพื่ออนาคตลูกหลานเรา
comment73:เรียนด้วยความสุขนี่ดีต่อเด็กจริงๆ
comment74:จะเล่าให้ฟัง ว่าเด็น นร. ในจังหวัดภาคเหนือละกัน ไม่บอกละกันว่าตอนบยตอนล่างตะวันออกตะวันตกบอกละเอียดมากไปกว่านี้เดี๋ยวโดนสอบ  

เริ่มมี นโยบายไม่ค่อยจะน่าโสภานะครับ มีคสั่งห้ามเด็ก อนุบาลนอนกลางวัน ย้ำห้ามนอนไม่ให้นอน ด้วยตัวเองก็พยายามทำตามนโยบาย แต่ก็คิดว่าการค่อยๆปรับจะดีกว่า แต่ก็ได้รับการกดดันจากบรรดาครูเจ้าที่ ที่ไม่เคยรู้เรื่องเด็กเล็กมากดดัน ไปบ่นกับ ผอ. จนต้องออกคำสั่งมากดดันให้เร่งเด็กในทันทีไม่ให้นอนแบบฉับพลัน ไม่สนใจจิตใจเด็กไม่สนใจเด็กจะเป็นอย่างไร สนฝจอยย่างเดียวโรงเรียนต้องเป้นที่ 1 ของจังหวัด ของเขต ครูต้องมีรางวัลทุกคน 

อีกอย่างครูก็พยายามยัดเยียด ตรรกะความแพ้ไม่เป็น ตรรกะอันตรายต่อสังคม เข้าไปยังสมองเด็ก ไม่สนใจจะพัฒนา EQ สนใจจะพัฒนา IQ และร้ายยสุดคือ สนใจแค่เด็กเก่ง เด็กคนไหนไม่เก่งทิ้งเลย ด้วยความเป้นครูเพิ่งมาใหม่ทำอะไรกับนโยบายอันเลวร้ายของทั้ง ผอ.เขต ผอ. ร.ร. และบรรดาครูเจ้าที่ไม่ได้ ตอนนี้ก็ต้องได้แต่มำใจและย้ายตัวเองออกนอก พท. เพราะรับไม่ได้กับการยังคับเด็กเรียนแบบนี้
comment74-1:ช่วยกันต่อต้านสิ่งที่ทำร้ายลูกหลานของเรา
comment74-2:ทำไมตอนอนุบาลผมโดนว่าเพราะไม่นอนละเนี่ย? (ผมเป็นคนนอนหลับยากครับตอนนั้น)
comment75:สมัยผมเรียน พอสอนเสร็จครูจะถามว่าเข้าใจไหม
ถ้าตอบว่าไม่เข้าใจ ครูจะดูด่า
ถ้าตอบว่าเข้าใจ (ทั้งที่ไม่เข้าใจ) ก็จบแค่นั้น
ทำให้ผมหาวิธีเรียนรู้ด้วยตัวเองซะมากกว่ามีครูไว้คอยให้เกรดก็พอ 
โดยเฉพาะวิธีลองผิดลองถูก
และคิดว่าหลาย ๆ คนก็เป็น และส่วนมากเด็กจะลองผิดมากกว่าซะด้วยสิ
comment76:เห็นด้วยกับการเรียนของต่างประเทศคะ อยากเห็นการเปลี่ยนแปลงของการศึกษาไทยจังเลยคะ
comment77:เด็กที่เรียนที่สวีเดนระดับเดียวกับอนุบาลเมืองไทย ยังวิ่งเล่น นับกิ่งไม้ ระบายสีกันอยู่เลย 
การเรียนของเด็กเล็ก จะมุ่งเน้นไปทางการใช้ชีวิตประจำวัน เช่นทานอาหาร 
กว่าจะเริ่มเรียนเขียนอ่านจริงจังก็ราวๆ 7-8ขวบ อายุ18ปีเรียนจบระดับภาคบังคับเหมือน ม6เมืองไทย ถือว่าบรรลุนิติภาวะ 
บางคนก็เรียนต่อมหาวิทยาลัยเลย แต่ส่วนใหญ่ไปทำงานหาประสบการณ์ เมื่อรู้ตัวว่าชอบงานด้านไหนก็ค่อยไปเรียนต่อด้านสายวิชาชีพนั้นๆ 
หรือไม่ก็ทำงานก่อนแล้วเรียนต่อมหาวิทยาลัยทีหลัง

ตอนแรกๆเพื่อนฝรั่งเข้าใจว่าคนไทยยากจน การศึกษาน้อย พอเล่าให้เพื่อนฝรั่งฟัง ทุกคนร้องโอ้โห คนไทยเรียนหนักกันตั้งแต่อนุบาลยันปริญญาตรี
แถมปัจจุบันปริญญาตรีแทบจะเป็นเบสิคการศึกษาไทยเพื่อออกไปหางานทำ แถมเกลื่อนประเทศอีกตะหาก
รุ่นใหม่ๆมักจะจบปริญญาโทกันเยอะขึ้น
comment77-1:แปลกที่การศึกษาของคนไทยดีขึ้น แต่ดูเหมือนการพัฒนาประเทศเราไม่ไปใหนเลย(ยกเว้นวัตถุอาจจะเจริญขึ้นแต่ก็ไม่เป็นระบบระเบียบ)
comment78:การศึกษาประเทศไทยยังเป็นประเทศที่ด้อยพัฒนาครับท่าน
อยากให้เป็นแบบนั้น ฝันไปเหอะ อีกกี่ชาติไม่รู้ เห้อออออ
สร้างวิมานในอากาศไปเล่นๆ
comment78-1:ช่วยกันนะอย่าเพิ่งหมดหวังทุกอย่างต้องเริ่มช่วยกันเพื่อหลานๆของเรา
comment79:อ่านแต่ละคอมเม้นท์แล้วนึกถึงเรื่องเล่าในทวิตที่ว่า
มีเด็กคนหนึ่งโดนพ่อแม่บังคับให้เรียนหนักมากๆ เลิกเรียนก็ต้องเรียนพิเศษ เสาร์อาทิตย์ก็ต้องเรียนพิเศษ
พ่อแม่ของเขาก็เฝ้าบอกเสมอว่า เขาเกิดมาเพื่อเรียนเก่งๆ ในที่สุดเด็กคนนี้ก็เรียนจบได้รับใบปริญญา
สุดท้ายเขาตัดสินใจแขวนคอตัวเอง พร้อมทิ้งจดหมายให้พ่อแม่ว่า ผมได้เรียนให้พ่อแม่แล้วนะครับ ชีวิตที่เหลือผมขอตัดสินใจเอง
comment80:การเรียนเดี๋ยวนี้น่าสยองนะคะ ยังจำได้เลยตอนเป็นเด็ก แม่ก็เป็นครู ไม่เคยบังคับเราให้ไปเรียนพิเศษทางด้านวิชาการ กลับกัน แม่เราบังคับให้เราไปเรียน ว่ายน้ำ เรียนเปียโน เรียนสีซอด้วง เรียนสนทนาภาษาอังกฤษกับฝรั่ง ซึ่งเราชอบมาก เราว่าแบบนี้สิ ทำให้เด็กมีวิทยายุทธ์ติดตัว เพราะการเรียนพวกนี้ มันมีประโยชน์และ Add value ตอนโตค่ะ เด็กๆควรได้เรียนรู้ในสิ่งที่เหมาะสม ไม่ใช่ไปแข่งกับคนอื่น ถ้าเค้าพร้อมหรืออยากที่จะแข่ง ก็ว่าไปอย่าง
comment81:อยากให้โรงเรียนบ้านเราเป็นแบบนี้เยอะๆ เด็กๆคงมีความสุขที่ได้ไปโรงเรียน
comment82:
comment83:ในส่วนที่เราเป็นครูในโรงเรียนรัฐบาลแห่งหนึ่งขอเล่ากิจกรรมที่เราประสบมานะคะ
     - ตื่นแต่เช้าไปถึงโรงเรียนก่อน 7.15 ถ้าวันไหนมีเวรแระจำวันต้องไปก่อน 7.00 ในทุกเช้าจะเห็นนักเรียนหน้าตาเหมือนยังไม่ตื่นมาโรงเรียน
     - กลางวันเข้าสอนตามปกติ ถ้าวันไหนใจดี อยากพาทำกิจกรรม เด็กจะวุ่นวายเป็นพิเศษ แต่ถ้าวันไหนดุหน่อยเด็กจะเรียบร้อยขึ้นมาบ้าง
     - เราจะไม่ให้การบ้านเด็ก เพราะเด็กไม่ทำมาส่ง ต้องตามจนเหนื่อย สรุปไม่ได้อะไร 
     - ตกเย็นนักเรียนกลับบ้าน 15.30 น. เด็กกลับบ้าน ครูกลับได้หลังเวลาราชการ คือ 16.30 น. บางวันจะได้กลับเวลานี้ บางวันต้องช่วยงานฝ่ายบริหาร จนบางวันต้องกลับทุ่มนึง
     - ใน 1 เดือน จะมีคำสั่งให้ครูไปอบรมในเวลาราชการเยอะมาก แน่นอนว่าครูคนไหนไป วิชานั้นเด็กก็จะมีครูเข้าๆปสอนแทน ซึ่งอาจไม่ใช่ครูที่สอนวิชาเดียสกันกับครูที่ไปอบรม
    - ภาระงานของครูที่นอกเหนือจากการสอนเยอะมาก ไม่ว่าจะเป็นการประเมินบลาๆ ที่ต้องใช้เอกสารมากมาย ผลาญต้นไม้มาทำกระดาษเป็นตันๆ 
    - เอกสารเกี่ยวกับเด็กรายบุคคลเยอะมาก ใช้ข้อมูลชุดเดียว เช่นเกรด คุณลักษณะอันพึงประสงค์ การคิด วิเคราะห์ เขียน น้ำหนัก ส่วนสูง ฯลฯ แต่ต้องกรอกใส่แบบบันทึกหลายฉบับ (มากกว่า 3 ฉบับ) เขียนมือด้วยแหละค่ะ
    - คะแนนโอเน็ตต้องผ่านนะ ไม่งั้นผู้บริหารจะโดนตำหนิ โรงเรียนประเมินไม่ผ่าน ต้องมาติวโอเน็ตกันอีก เด็กก็ต้องติวจนเหนื่อย
    - เสาร์ - อาทิตย์ บางทีก็หยุด บางทีก็ต้องอบรม            
    - ช่วงใกล้จะสิ้นปีงบประมาณ ตารางอบรมจะเยอะเป็นพิเศษ จนบางทีครูที่เหลือต้องคุมชั้นเรียน  1 คน ต่อ 2 ห้องเรียนก็มี
    - หนังสือเด็กเยอะมาก บางวิชามี 5 เล่ม ลองเอาหนังสือทุกวิชาของนักเรียน 1 คนมาตังซ้อนกัน สูงเกินครึ่งเมตร ไม่รวมสมุดนะคะ
    - ไม่เคยมีวันไหนที่เรากลับบ้านแล้วไม่มีงานมาทำต่อ แต่งานที่เอามาทำไม่ใช่งานเกี่ยวกับการสอน แต่เป็นงานฝ่ายบริหาร หรือที่ครูชอบเรียกว่า ภาระงานนอกเหนืองานสอน กว่าจะได้นอนก็เกือบเที่ยงคืน คืนแล้วคืนเล่า
comment84:ประเทศไทย รอไปเถอะ // ไปบินดีฝ่า 


  เห็นแบบนี้แล้วอยากกลับไปเรียน โทอีกสักใบ
comment85:การแข่งขันมันสูงอ่ะนะ
น่าเห็นใจเด็กสมัยนี้เหมือนกัน เอาแต่เรียนพิเศษๆๆ เรียนอยู่นั้นแหละ
comment86:ประถมมีผลต่อการเรียนในระดับสูงขึ้นมากมายครับ  เช่นผมเริ่มเรียนภาษาอังกฤษ ป. 5 ครูดีมากครับ ให้กำลังใจ สนุกทำให้ชอบมาถึงทุกวันนี้
comment87:เราเองเรียนทั้งโรงเรียนระบบไทยและโรงเรียนนานาชาติมาก่อนค่ะ บอกเลยว่าต่างกันมากกกก อินเตอร์ม.ปลายนี่สบายสมองมากค่ะผิดกับตอนอยู่ม.ต้น ร.ร.รัฐ ที่แข่งกันเรียน แข่งกันอวดฐานะ (เพื่อนร.ร.รัฐหลายคนเลยติดค่านิยมดูคนที่โปรไฟล์ เพื่อนที่อินเตอร์นี่ไม่แคร์เลยค่ะ ยูมาจากไหนพ่อแม่ยูทำอะไรไม่เคยถาม แค่ค่านิยมปลูกฝังต่างกันแล้วค่ะ)

พูดเลยว่าตอนเรียนร.ร.ไทยนี่เครียดมากและอิจฉาเพื่อนที่ทั้งเก่งภาษาอังกฤษและเลข (คือเราไม่เก่งเลขเลยแต่ได้ภาษา) 
และที่ตกใจมากคือ เด็กที่จบประถมจากร.ร.รัฐ เพิ่งเริ่มเรียนภาษาอังกฤษเริ่มท่องเอบีซีได้ตอนป.4!!! ซึ่งเราจบเอกชนมา ภาษาอังกฤษเค้าจะปูมาดีค่ะ มีเรียนแลปฝึกฟังอ่านเขียนพูดจากอาจารย์ฝรั่ง 

และมีความทรงจำที่เลวร้ายมากคือตอนป.3เราโดนครูเรียกไปหารเลขบนกระดาน เราทำไม่ได้ครูเดินมาทุบหลัง อักๆๆ เก็บอาการจนเดินกลับบ้านไปร้องไห้ไปเลยค่ะ (เด็กทำไม่เป็นแทนที่จะสอนทำไมต้องทุบตีด้วย)  หนักๆเลยคือตอนป.5 ทำการบ้านภาษาอังกฤษผิด เกือบโดนครูจับ"แก้ผ้า" เพื่อนคนอื่นโดนเอาไม้บรรทัดที่เป็นเหล็กฟาดไปที่มือโดยใช้สันไม้บรรทัด!!! มันเป็นร.ร.นรกสำหรับเรามากค่ะ จบมาไม่เคยคิดกลับไปเยี่ยมเลย 

บอกเลยว่าครูสมัยนี้หลายๆคนไม่น่าเคารพแล้วค่ะ เหมือนมาเป็นครูเพราะเงินมากกว่าใจรักด้วยซ้ำ ถ้าไทยปฏิรูปการศึกษาได้อยากให้ปฏิรูปครูรุ่นใหม่ๆด้วยค่ะ
comment87-1:เหมือนโจรมาเป็นครูเลยอ่ะ
comment88:ตอนเด็กสมัยประถม จำได้ว่า หนังสืแต่ละเล่ม หนาเป็นนิ้วๆ หนักมากกกก
เด็กเลยชอบเก็บไว้ที่เก๊ะของโต๊ะ ครูเลยออกกฎว่า ห้ามไว้หนังสือในเก๊ะเกิน 5 เล่ม!!!
ยังสงสัยถึงทุกวันนี้ว่า จะห้ามเพื่อออออ

มีเด็กคนหนึ่ง ผู้ปกครองให้มาบอกคุณครูว่า ขอไว้เกิน 5 เล่ม
เพราะแบกไม่ไหวปวดหลัง กลัวไหล่มีปัญหา

จำได้แม่น ครูตอกกลับเด็กตัวเล็กๆ ว่า แบกไม่ไหว หรือเธอขี้เกียจกันแน่
แล้วก็ให้เด็กแบกต่อไป
-------

อีกเหตุการณ์ ตัวเราเอง ตอน ป 1  เพื่อนที่นั่งติดกันคุยเก่งมากกก
เราเลยโดนทำโทษไปด้วย ทั้งๆ ที่ไม่ได้คุย
มาบอกแม่ แม่บอกว่าให้ไปบอกครูว่าขอย้ายที่นั่ง เพราะเพื่อนคุยเก่ง

ครูตอบแค่ว่า ถ้าเธอไม่คุยกับเค้า เค้าก็ไม่คุยกับเธอ 
จบ ไม่ช่วย แก้ไม่ปัญหาอะไร เด็ก 5 ขวบไปแก้ปัญหาเอาเองนะคะ = =

เรานะ โคตรไม่ชอบครูประถมของเราเลย 555 แต่ละคนเหมือนบ้าอำนาจ
เก็บกดกับอะไรสักอย่างก็มาลงกับเด็ก  อ่านที่ จขกท เขียนแล้ว รู้สึกจุกๆ ที่คอ
น้ำตาคลอๆ เหมือนกัน ว่าทำไมเราไม่มีบุญได้เจอครู ได้เจอโรงเรียนแบบนี้บ้าง
comment88-1:ครูในไทยส่วนมากเป็นพวกโง่น่ะครับ
comment89:จำได้ตอนป.3เคยโดนครูประจำชั้นบอกว่า โง่จริงๆแค่นี้ก็ทำไม่ได้
comment90:พูดถึงเรื่องนี้แล้วละเหี่ยใจทุกที
เมื่อไหร่บ้านเราจะเป็นแบบเขาบ้างหน่อ
ถ้าจริงจังกับเรื่องนี้ก็จะต้องแก้กันทุกฝ่าย  ตั้งแต่ครูยันผู้นำประเทศ
โรงเรียนก็พยายามที่จะทำให้ตารางเรียนแน่นที่สุดเท่าที่จะทำได้
วิชาเสริมที่อ้างว่าแน่นคุณธรรมด้วยการมาไหว้พระสวดมนต์ หรือวิชาเสริม ที่ขนาดวิชาหลักยังไม่เข้าใจ
ครูก็ใช้วิธีบังคับ กดดัน แทนที่จะพร้อมอธิบาย  เมื่อเด็กๆพวกนี้เติมโตไปเป็นครูก็คนใช้วิธีเดียวกัน
แต่วิธีที่เห็นด้วยมากที่สุดก็คือแบ่งสเกลนั้นเรียนสอนให้เขาใจทุกคนรวมถึงคนอ่อน คนเก่งค่อยต่อยอดให้
comment91:อ่านกระทู้แล้วเห็นภาพตัวเองตอนเด็ก เรียนพิเศษหลังเลิกเรียนทุกวัน 
5โมงเย็น ถึงสองทุ่ม กลับบ้านก็ต้องมานั่งทำการบ้าน เขียนรายงานเป็นปึกๆ
ที่บ้านพูดกรอกหูทุกวันว่าต้องเรียนให้เก่ง จบไปจะได้เป็นเจ้าคน นายคน 
เครียดมาก กดดันมาก เนื่องจากไม่ใช่คนเรียนเก่ง เลยต้องขยันมากกว่าคนอื่น
ถ้าเกรดดีไม่ได้อะไรเป็นรางวัล ถ้าเกรดตกโดนฟาด ดีใจมากที่ผ่านจุดนั้นมาแล้ว 
บอกตัวเองเลยว่า ถ้ามีลูกจะไม่ทำกับลูกแบบนี้เด็ดขาด พอมองย้อนกลับไปแล้ว เราไม่เคยมีความสุขกับการเรียนหนังสือเลยค่ะ ต้องทำเกรดให้สูงเพื่อไม่ให้โดนตี
เท่านั้นเอง
comment92:1.ประเทศไทยใช้สี่เหลี่ยมเป็นมาตรฐาน ใครจะเป็นวงกลมมา เป็นสามเหลี่ยม เป็นหกเหลี่ยม ทุกคนต้องเป็นสี่เหลี่ยม
2.ยัดเยียดให้ทุกคนเป็น 4 เหลี่ยม ด้วยการบีบบังคับ
3.วัดผลแค่เป็นสี่เหลี่ยมเมื่อไหร่ก็คือสี่เหลี่ยม
comment93:ถ้าอยากให้การศึกษาไทยมีการเปลี่ยนแปลง (ไปในทางที่ดีขึ้น) ต้องเปลี่ยนตั้งแต่ระบบการศึกษาไทย นโยบายของโรงเรียนทั้งหลาย และตัดเรื่องเอกสารที่ครูจะต้องทำ โดยเฉพาะงานเอกสารของครูประจำชั้น เพราะสิ่งที่กล่าวไปข้างต้นมันกดศักยภาพการสอนของครู กินเวลาชีวิต และสิทธิในการพัฒนาการเรียนการสอนอย่างอิสระมีทางความคิด 

ส่วนครูพร้อมที่จะเปลี่ยนแปลงการสอนให้มีคุณภาพเหมือนโรงเรียนในตะวันตกมาเสมอ และคิดมานานแล้ว แต่เราไม่สามารถทำอะไรตามอำเภอใจที่ขัดต่อกระทรวงศึกษาธิการ และนโยบายของโรงเรียนได้ ถ้าไม่เห็นแก่ศิษย์ คงไม่มีครู ที่ครูยังอยู่เพราะหวังจะเห็นการเปลี่ยนแปลงของการศึกษาไทย
comment94:แล้วมี รร.ไหนในประเทศไทยที่มีระบบ การเรียนการสอน การปลูกฝังค่านิยม แบบต่างประเทศบ้างมั้ยครับ
comment94-1:โรงเรียนทางเลือกกับนานาชาติทั้งหลายมั้งคะ
ข้อเสียคือแพงเหลือใจ ปลายทางหลังมัธยมศึกษา เด็กต้องกลับเข้าไปแข่งขันในการศึกษาแบบกระแสหลักเดิมๆ
ก็ลงท้ายต้องกวดวิชาอยู่ดี  แต่คิดว่าพ่อแม่กลุ่มนี้ที่มีปัญญาส่งเสียในโรงเรียนค่าเทอมหลักแสน
เค้าคงตั้งเป้าส่งลูกเรียนนอกหลังจบมัธยมอยู่แล้วอะค่ะ  

โชคยังดีที่โรงเรียนระบบทางเลือกเล็กๆค่าเทอมหลักหมื่นต้นๆยังพอมี แต่ก็น้อยมากและอยู่ชานเมือง
และหมื่นต้นๆก็ยังถือว่าแพงสำหรับคนส่วนใหญ่ของประเทศนะคะ ทั้งที่จริงๆมันสามารถเป็นหลักสูตรได้ในโรงเรียนรัฐและโรงเรียนวัด
comment95:ปัญหาอีกอย่างของการศึกษาไทยที่ยังไม่พัฒนาเพราะความ "เยอะ" ของผู้ปกครอง
ให้เด็กแข่งขันกันตั้งแต่เล็ก ถ้าลองโรงเรียนไทยสอนแบบสนุกๆเล่นๆ ก็จะมีดราม่าผู้ปกครองออกมาอีกว่า
ทำไมไม่เน้นวิชาการ ทำไมไม่สอนแบบนี้ แบบนั้น โรงเรียนอื่นสอนแบบนี้ เฮ้ออออปวดหัว
comment96:ค่านิยมของผู้ปกครองมีส่วนจริงๆค่ะ
หลานที่บ้าน (แม่เลี้ยงเดี่ยว) คุยกับแม่หลานว่าจะให้เข้าเรียนที่ไหน
ใจเราอยากให้เค้ามีความสุขกับการไปโรงเรียนและเจอเพื่อนๆก่อน 
เพราะเรามองกลับไปตัวเองตอนเด็กๆ ถ้าโรงเรียนสนุก ไม่กลัวโรงเรียน ไม่กลัวครู เราคงสนใจเรียนกว่านี้
โชคดีที่รักการอ่าน เลยเอาตัวรอดมาได้เรื่อยๆ แต่ไม่ได้ดี เพราะไม่ได้รับการพัฒนาในจุดแข็ง เรียนแค่พอผ่าน
แต่แม่หลานกลัวลูกเรียนตามเพื่อนไม่ทัน กลัวเข้าโรงเรียนดีๆไม่ได้ 
โรงเรียนทางเลือกที่เราเล็งไว้ใกล้บ้านก็แพงเหลือใจ บอกตรงๆว่าไม่มีปัญญาส่งค่ะ หาเงินไม่เก่งเท่ารุ่นพ่อแม่เรา
เลยเอาเข้าเตรียมอนุบาลที่ดูว่ามีชื่อเสียงดีไม่ไกลบ้านเกินไป
แต่ปรากฎว่าหลานไม่มีความสุขเลย เรียนไปสองเทอมยังร้องไห้แทบทุกเช้า ป่วยก็บ่อย
ตอนนี้ย้ายมาระบบมอนเตสเซอรี่ โรงเรียนเล็กๆเก่าๆใกล้บ้าน
แต่หลานมีความสุขและพัฒนาการดีขึ้นกว่าเดิมมากๆ  ไม่ร้องไห้ สำคัญคือไม่ป่วยบ่อยด้วย 
เรียนห้องพัดลม ไปรับวันแรกๆเหงื่อท่วมแก้มแดง  สงสารมาก  แต่แววตาสดใส 
มีเพลงมาร้อง มีเรื่องมาเล่าให้ฟัง ไม่ป่วยอาทิตย์เว้นอาทิตย์แบบที่เก่าด้วย 
ดีใจที่ตัดสินใจย้ายโรงเรียนค่ะ  วิชาการเดี๋ยวค่อยมากวดเอา (แอบหนักใจเหมือนกัน เพราะระบบการศึกษาบ้านเรายังไม่รู้จะไปทางไหน)
เราเชื่อว่าถ้าเด็กรักการอ่าน รักบรรยากาศในห้องเรียน เค้าก็จะสนุก อยากรุ้อยากเห็น อยากค้นคว้าต่อยอดไปเอง
ถ้าเกลียดโรงเรียนเสียตั้งแต่แรกเริ่ม  มันคงยากจะทำให้เค้าอยากไปโรงเรียน หรือสนุกกับการเรียนรู้
ก็ได้แต่หวังว่าจะมีการปฏิรูปครั้งใหญ่เสียที ไม่งั้นคงต้องทำงานงกๆเก็บตังค์ส่งหลานเรียนนอกอย่างเดียว
comment97:เพราะประเทศเราไม่เหมือนประเทศเค้าครับ ความมั่นคงและโอกาสในชีวิตยังต่างกันมาก
เด็กไทย ไม่ได้เรียนเพราะอยากรู้อยากทำ แต่เด็กไทยถูกปลูกฝังจากพ่อแม่ 
ให้เรียนเพื่อที่จะได้โอกาสสร้างความมั่นคง ซึ่งมีอยู่ไม่กี่ทาง

ในสมันก่อนก็ข้าราชการ สิบกว่าปีก่อนก็ มาเป็น หมอ วิศวะ จนถึงศอลปิน

ฉะนั้นมันจึงทำให้เกิดการแข่งขันที่สูง เป็นคอขวด
จึงทำให้เด็กต้องเรียนเยอะเรียนมาก เพื่อที่จะเป็ผู้ที่เดินนำเข้าไปในคอขวดนั้นให้ได้

ซึ่งมันต้องแก้กันในหลายส่วน 
ซึ่งผมประเมิณว่ามันคือเรื่องรัฐสวัสดิการที่ยังไม่สามารถสร้างความมั่นคงแก่ประขาชนได้ทั่วถึงนัก
อันเป็นต้นตอที่ทำให้พ่อแม่มีค่านิยมสั่งสอนให้ลูกต้องเรียนให้มากกว่า
เพื่อแข่งขันในการแย่งโอกาสของความมั่นคง

ซึ่งผมก็มองว่าเป็นเรื่องดีที่พ่อแม่บางกลุ่มในส่วนที่มีความมั่นคงดี
ริเริ่มที่จะมองเห็นค่านิยมและวิถีที่ผิดๆในการศึกษาของไทย


สุดท้าย ขอสรุปว่า
บ้านใแล้วมีโอกาสแล้ว ก็อย่ามาแย่งเด็กที่ไม่มัโอกาสเลยครับ
comment98:พิมพ์ในมือถือ แก้ไขไม่ได้อ่ะ

สรุป ห้วนไปหน่อย
จะบอกว่าบ้านไหนที่มั่นคงแล้ว ก็ขอให้ส่งเสริมในสิ่งที่เขาอยากทำ
ส่งไปเรียนที่อื่น อย่าส่งเด็กเข้าไปแข่งขันในระบบของเมืองไทยเลย สงสารเด็ก
และก็จะกลายเป็นการแย่งโอกาสของเด็ก
ที่พ่อแม่ปลูกฝังให้แข่งเรียนเพื่อไขว่คว้าความมั่นคงไปด้วยครับ
comment99:ปัจจุบันประเทศไทยมีโรงเรียนแนวทางเลือกแล้วนะคะ  จะไม่เหมือนกันที่เจ้าของกระทู้เล่าในส่วนของการเรียนในประเทศไทย  อาจจะยังไม่เหมือนกับที่ประเทศอังกฤษเสียทีเดียว  แต่ก็จะทำให้เด็กรู้สึกสนุกและอยากไปโรงเรียน
comment100:ทุกอย่างเราว่าล้วนอยู่ที่พ่อแม่ค่ะ 
ไม่คาดหวังกับการเรียนของลูกเกินไป 
วันหยุดพาเที่ยวไปเจอของจริงประสบการณ์นอกบ้านบ้าง 

การเรียนไทย เราทำใจนานแล้ว อ่านแล้วรู้สึกว่ามันชัดเจนในความฝันมากๆ แต่ไม่มีทางเกิดขึ้นจริงในประเทศเรา 

เราไม่ให้ลูกเรียนพิเศษ ไม่ให้เรียนกวดวิชาค่ะ แค่เรียนต่อวันก็หนักมากแล้ว
comment100-1:
comment101:อีกอย่างที่ต่างคือ ค่านิยมเด็กไทยที่สั่งสมมานานจากความไม่เข้มงวดของระบบการศึกษา และจากสังคมบิดๆ เบี้ยวๆ คือ คนทำดีมักไม่มีที่ยืน แต่คนทำชั่ว จะโดดเด่นและเป็นที่นิยม

ผมไม่ทราบว่ามันเริ่มจากตรงไหน แต่อย่างหนึ่งคือ การลงโทษเด็กของไทยมันไม่เป็นกิจลักษณะ แต่ก่อนเราตีเด็กที่ทำผิด ถ้าผิดมากๆ ไล่ออก สอบไม่ได้ซ้ำชั้น ไม่อยากเรียนก็ออกไปทำงาน สมัยนี้ยกเลิกการตีโดยอ้างค่านิยมต่างประเทศ แต่กลับไม่บอกว่าควรจะจัดการกับเด็กที่เกเรอย่างไร 

ตอนนี้เลยกลายเป็นว่าเด็กเกเร ทำผิดระเบียบนั้นคือเด็กที่กล้ากว่า สบายกว่า เก่งกว่า ดีกว่า เพราะไม่เรียน ไม่สอบ ก็ผ่านได้ ไม่มีการไล่ออก ไม่มีการตี ไม่มีการลงโทษอะไรที่ทำให้เด็กรับรู้ว่า ทำดีแล้วได้ดี ทำชั่วแล้วได้ชั่ว เพราะที่เห็นคือ ทำชั่วยังไง ก็ไม่เป็นไร แบบนี้มันคือการทำลายการศึกษาอีก ทางนะครับ

ภาพต่อไปนี้เป็นการ์ตูนเสียดสีสังคมของคุณ Jod แปดริ้ว แต่มันสะท้อนความเป็นจริงได้อย่างดี
comment102:ข้อสอบเข้า ม.1 รร. สาธิต
    เนื้อวิชา ม.1

         หลอกกินกันเยี่ยงนี้  รร.ติว  พุงกาง   ร่ำรวยร่ำรวย
comment103:เบื่อระบบการศึกษาไทย และค่านิยม 
ว่าต้องเรียนสายวิทคณิต จบมอหกต้องสอบติดหมอ เภสัช วิศวะ ถึงจะถือว่าเรียนเก่ง

เราก็ดำเนินชีวิตมาตามนั้น 
สรุปว่าตอนนี้ทำงานแต่ละวัน ไม่เคยมีความสุขในชีวิตเลย
ได้เงิน แต่ไม่มีความสุขเลย
comment104:ลูกเราวัยเดียวกัน 
แต่ของคุณสู้โรงเรียนลูกผมในประเทศกรุงเทพไม่ได้เลย

ตอนเช้าต้องออกก่อน 7 โมง ไม่งั้นจะไปไม่ทันเข้าแถว 7.50 น. ทั้งๆที่บ้านอยู่ไกลจาก รร. แค่ 4 กิโลเมตร
- อาหารเช้าเหรอ แน่นอนต้องกินในรถ
- ที่ต้องรีบไปกันขนาดนั้นกว่าจะได้เรียนจริงน่ะเหรอล่อไปเกือบ 9 โมง
  ต้องฟังเพลงเด็กดี เพลงปลุกใจ เคารพธงชาติ สวดมนต์ ร้องเพลงสรรเสริญ ฟังครูให้โอวาท บลาๆๆๆ
  (โรงเรียนลูกผมยังดีมีหลังคา โรงเรียนหลานยืนตากแดดจนหน้าดำเลย)
- กระเป๋านักเรียนเหรอ ไม่ต่ำกว่า 10 เล่ม (พ่อสะพายให้ยังมีเมื่อยไหล่)
-ตอนเย็นนั่งทำการบ้านที่โรงเรียนบางวัน 6 โมงกว่าจะได้ลงมา
 ถามลูกบอกทำแบบฝึกหัดกา ก. ข. ค. ง. แต่ห้ามกาในหนังสือต้องลอกโจทย์ลงสมุดแล้วกาในสมุด
 สมมุติข้อหนึ่งเด็กเขียน 3 นาที 30 ข้อ ก็ล่อไป ชั่วโมงครึ่ง กว่าจะถึงบ้านได้กินข้าวเย็นเกือบทุ่ม

มีอยู่วิชานึงผมงงมากคือ "โตไปไม่โกง" ผมถามลูกครูสอนอะไร
ลูกบอกว่า ร้องเพลง 

นี่เห็นร่ำๆ ว่าจะฟื้นฟูวิชาหน้าที่พลเมืองกลับมาอีกแล้วนะฮ๊าฟ รีบกลับมาเรียนกันเร้ววววว 

ยังมีอะไรที่แปลกๆอีกเยอะ...เห็นแล้วสงสารลูก
comment105:เราคิดต่างน่ะ ถ้าย้อนไปเป็นเด็กได้ เราจะตั้งใจเรียน 
เรียนพิเศษเยอะๆ เข้าม.ดัง จบมาด้วยเกียรตินิยมเพราะสังคมที่เรายืน มีแต่คนประสบความสำเร็จ เรียนเก่ง ม.ดัง ได้เงินเยอะกว่า หน้าที่ไม่ต้องทำอะไรมาก งานเอกสาร แต่ก็ได้เงินเยอะกว่า แล้ว คุณหน้าที่ความรับผิดชอบเยอะกว่า งานหนักกว่า แต่เงินเดือนน้อยกว่า เพราะอะไรล่ะ คุณมันเด็กมรภ. ต่อริงชีวิตอะไรมากไม่ได้ โดนกดเงินเดือน ใช้งานเยี่ยงทาส แต่เราก็ยอมรับได้น่ะ เค้าเรียนม.ดังมา ตั้งใจเรียน มาทั้งชีวิต ผลตอบแทน ก็ย่อม ดีกว่า เป็นธรรมดา เป็นสิ่งที่เค้าสมควรได้รับแล้วน่ะ

ถึงเด็กๆ ที่ไม่ได้เป็นลูกคนรวย ไม่ได้สืบทอดกิจการ พ่อแม่ฐานะปานกลาง หรือ ยากจน

หนูต้องตั้งใจเรียนมากๆ ทำเกรดดีๆ เข้าม.ดังๆ เพราะมันเป็นเครื่องการันตรี ความตั้งใจของหนู

หนูจะมีสิทธิต่อรองเดือน เงินเดือนสูง มีเงินเลี้ยงดูพีอแม่ ซื้ออะไรก็ได้ที่อชากซื้อ มีชีวิตที่เลือกได้

ไม่ต้องใช้เงินชนเดือน อยากกินไรก็ไม่กล้าซื้อ จะซัออะไรก็กลัวแพง 

เงินมันซื้อความสุขไม่ได้ แต่มันซื้อข้าวกินได้

ตั้งใจเรียนเถอะคะ เราอยู่ในประเทศไทย เราเปลี่ยนไม่ได้ ฉะนั้น เราตัองอยู่ในสังคมให้ได้คะ
comment105-1:คุณพี่หมีดาด้าคะ เห็นด้วยมาก ๆ ค่ะ คิดกันว่าลูกก็คงต้องอยู่ในระบบ เพราะเราต้องอยู่ประเทศไทยประเทศของเรานี่แหล่ะ  ใจเราก็อยากให้ลูกเรียนเก่งเช่นกันค่ะ เก่งในแบบของเค้านะคะ เพราะเค้าจะได้ภูมิใจในตัวเองและสามารถเรียนต่อ หรือ เลือกเรียนสิ่งที่ชอบได้อย่างใจ เราพยายามส่งเสริมและช่วยเหลือลูกเท่าที่จะทำได้ แต่พยายามจะไม่เอาลูกไปเปรียบเทียบกับใคร สิ่งสำคัญคือ ให้ลูกรู้จักตัวเองและมีความสุขในสิ่งที่ทำค่ะ ลูกก็ดื้อก็ซนตามประสาเด็ก จะให้ทำการบ้านหรืออ่านหนังสือก็ต้องทั้งบอก ทั้งขอ ทั้งบ่นเหมือนกันค่ะ พยายามดูว่าอายุเท่านี้ควรเรียนอะไรบ้างลูกเราถึงเกณฑ์ทั่วไปหรือยัง ประมาณนี้ค่ะ คิดเหมือนกันนะคะ ว่าประเทศไทยเราคงเปลี่ยนไม่ได้ เราต้องเรียนรู้และอยู่ให้ได้อย่างที่คุณบอกจริง ๆ
comment105-2:มันไม่ได้อยู่ที่เกรดอ่ะครับ มันอยู่ที่จำนวนสกิลที่คุณมี 
แน่นอนว่าคนที่เรียนเก่งมักมีสกิลในระดับดี 
แต่คุณก็สามารถพัฒนาสกิลของคุณเองได้ แต่เด็กๆมักไม่รู้ว่าควรจะพัฒนาอะไรดี ถ้าไม่มีคนแนะนำ 
และขาดความตั้งใจเพราะไม่มีตัวชี้วัดชัดเจนเหมือนเกรด
comment106:เห็นบุคคลในแวดวงการศึกษาทั้งระดับกระทรวงและระดับโรงเรียนก็ไป "ดูงาน" ที่ต่างประเทศมากมายนี่ครับ

ความจริงดูแค่ครั้งเดียวก็สามารถริเริ่มอะไรได้เยอะละนะ

แล้วเกิดอะไรขึ้นหรอกับการดูงานของท่าน

อยากให้คนที่มีอำนาจได้อ่านแล้วล้างบางความทุเรศในระบบการศึกษาไทยให้หมดซะทีครับ
comment107:ขอเล่าอีกนิดนะคะ 

ขอบคุณทุกท่านที่ร่วมกันคิดเพื่อลูกหลานของเราค่ะ 

รู้สึกตื้นตัน ทุกคนอยากช่วยกันทำ พยายามเริ่มกันที่ครอบครัวของเรา อ่านที่ทุกท่านช่วยกันเขียน ก็มีความรู้สึกว่า เราน่าจะช่วยกันได้ เราน่าจะแก้ปัญหาได้ ถ้าช่วยกันอย่างจริงจังนะคะ 

วันนี้จะขอยกตัวอย่างงานที่โรงเรียนและวิธีการประเมินของคุณครูค่ะ
รูปนี้เป็นงานที่ลูกทำที่โรงเรียนตอนที่เค้ามาใหม่ ๆ ตอนหกขวบเกือบเจ็ดขวบ ที่นี่เค้าให้อยู่ ป.2 ค่ะ ตามปีเกิด 

คือ อยากให้เห็นพัฒนาการของเด็กและการเขียนให้กำลังใจของคุณครูค่ะ 

พออ่านตอนแรก เราคงอยากให้คุณครูช่วยแก้คำศัพท์หรือแกรมม่าให้ลูกเราเขียนให้ถูกต้องใช่ไหมคะ แต่ครูยังไม่แก้ค่ะ 

ครูบอกกับคุณแม่ว่า เค้าเพิ่งเริ่มเค้ายังขี้อายอยู่ ไม่กล้าเขียนอะไร เราอย่าเพิ่งไปคาดหวัง 
ปล่อยให้เค้า Adventure ค่ะ 

ตอนไปรับลูกตอนเย็น คุณครูก็จะบอกตลอด ว่าลูกเขียนดีมาก เล่นกับเพื่อนได้ดี 
พอเราดูในสมุด ตามประสาพ่อแม่คนไทย โอ้ยลูกจ๋า ครูจะดุไหมนี่? ภาษาอังกฤษของแม่ก็ยังไม่แข็งแรงเลย จะสอนลูกยังไงดี



ตามรูปนะคะ วิชา Creative writing 
แต่แปลกจริง ๆ ครูจะชมตลอด ทั้ง ๆ ที่ลูกเขียนจากความรู้สึกของเค้า ไม่ได้ถูกหลักภาษาอะไร 

พอเวลาผ่านไป เราเข้าใจคุณครูแล้วค่ะ เค้าเน้นการให้กำลังใจ ชม 

เค้าให้เวลาเด็กในการเรียนรู้ ให้เด็กค่อย ๆ ให้เด็กเติบโต เรียนรู้ทีละนิด จากคุณครู จากเพื่อน จากสังคม ต้องให้เค้ากล้าก่อน เค้าเปิดโอกาสให้เด็กคิดและเขียนทุก ๆ อย่างที่เค้าอยากแสดงความเห็น 

ถ้าเราไปดุหรือแก้งานเค้ามากเกินไป เด็กจะเสียความมั่นใจไปเลยค่ะ เค้าจะไม่อยากเขียนหรือเล่าอะไรอีกเลย 

คุณครูใจเย็น ใกล้ชิดเด็กมาก คุณครูรู้จักเด็กแต่ละคนเป็นอย่างดี 

รู้สึกขอบคุณคุณครูจริง ๆ สอนทั้งเด็กและเป็นตัวอย่างให้พ่อแม่ด้วยค่ะ 

อันนี้คุณแม่ขอแอบเอามาใช้กับลูกเหมือนกัน พยายามไม่ดุหรือโกรธเวลาลูกทำอะไรผิด มันยากจริง ๆ ในการที่จะตัดสินใจว่าอันไหนปล่อย อันไหนควรสอน แม่ก็พยายามปรับปรุงตัวเองและพัฒนาไปพร้อมกับลูกเหมือนกัน 

ตอนนี้เวลาแม่ออกเสียงภาษาอังกฤษแบบ ไทย ๆ  ลูกจะบอกเบา ๆ ว่า แม่ครับ แม่ต้องออกเสียงว่า ....นะครับ ขอบคุณค่ะลูก ขอบคุณค่ะคุณครู 

อันนี้เป็นลิงค์ไปหน้าเว๊บไซต์งานที่เด็ก ๆ ทำในห้องเรียน กับดูหลักสูตรค่ะว่าเค้าคาดหวังอะไรบ้างกับเด็กป.2 ค่ะ
http://dunkirkprimary.weebly.com/our-curriculum8.html

ตอนนี้ ขึ้น ป.3 ย้ายมาอีกโรงเรียนหนึ่งค่ะ เพราะโรงเรียนเดิมห้องเต็มค่ะ เรากลับไทยมาสามเดือน กลับไปไม่มีที่ค่ะ ต้องไปหาโรงเรียนใหม่ ได้ไกลบ้านหน่อย ลูกปั่นจักรยานไปกับคุณพ่อประมาณ 15 นาทีค่ะ




โรงเรียนประถมที่นี่ เป็นอาคารชั้นเดียวกว้าง ๆ เพื่อความปลอดภัยของเด็ก มีพื้นที่สนามหญ้า ให้เด็กวิ่งเล่น 

ถ้าเทียบกับการเรียนของโรงเรียนประถมของรัฐ เหมือนโรงเรียนประจำตำบลค่ะ 
ทุก ๆ ตำบลจะมีโรงเรียนที่มีคุณภาพอยู่ 

โรงเรียนที่ลูกเรียนอยู่นี้ ไม่มีค่าใช้จ่าย ไม่มีค่าเทอม 

แต่ถ้าเราต้องการให้ลูกเรียนวิชาการที่เข้มแข็ง ก็ต้องเลือกเรียนโรงเรียนเอกชน ที่เสียค่าใช้จ่ายค่อนข้างสูง หรือโรงเรียนรัฐที่เน้นวิชาการ (ที่ต้องคัดเลือกเด็กเข้าเหมือนกัน เช่น เด็กต้องเรียนเก่ง หรือเล่นกีฬาเก่ง) ไปเลยก็มีเหมือนกันค่ะ

(ถ้าเราไม่อยากเตรียมข้าวกลางวันไป ก็ขอให้ลูกทานอาหารที่โรงเรียนก็ได้ ค่าอาหารกลางวัน 8.5 ปอนด์ต่อสัปดาห์ ถ้าคนไหนมารยาทดี ระหว่างทานอาหาร กินผักหมด จะได้รางวัลคือ ได้ไปนั่งทานข้าวกับครูใหญ่ค่ะ เป็นห้องอาหารสำหรับผู้ใหญ่ เลือกน้ำผลไม้ได้ เด็ก ๆ พยายามรักษามารยาทในการรับประทาน พูดสุภาพกับครูพี่เลี้ยงเพื่อจะได้ไปนั่งโต๊ะพิเศษ)

เพื่อนชาวอังกฤษ เค้าบอกว่า เค้าคิดว่าการเรียนของเค้าก็อ่อนไปนะคะ ไม่ใช่ว่าดีทั้งหมด 
ขึ้นกับเด็กและผู้ปกครองที่จะใส่ใจเหมือนกันค่ะ ล่าสุดเห็นว่าจะให้มีคุณครูจากจีนมาสอนเลขกันเหมือนกันนะคะ 

ส่วนการเรียนต่อมหาวิทยาลัยเพื่อนเล่าว่า บางคนเรียนจบมัธยมก็ไม่เรียนต่อ แต่จะทำงานก่อน 
ถ้ารู้ว่าชอบอะไรก็จะเก็บเงินแล้วก็มาเรียนต่อในสาขาที่เค้าสนใจภายหลัง หรือบางคนที่จะเรียนต่อมหาวิทยาลัย เค้าต้องเรียนที่เรียกว่า A level เพื่อเอาคะแนนไปสอบเค้ามหาวิทยาลัย 

เช่น ถ้าเค้าอยากเรียนคณะเภสัช เค้าต้องมีคะแนน AAB นะคะ คือ เกรด A ตัวแรกจากวิชา เคมี เกรด A ตัวที่สองจากวิชาทางวิทยาศาสตร์อะไรก็ได้ เช่น ชีววิทยา เลขและฟิสิกส์ ค่ะส่วนเกรด B ตัวสุดท้าย วิชาทั่วไป ประมาณนี้นะคะ ไม่ต้องเรียนทุกวิชา แล้วสมัครเรียนกับมหาวิทยาลัยที่เค้าอยากเรียนเลย ดูคะแนนที่เด็กยื่นกับสอบสัมภาษณ์ 

เพราะฉะนั้นเด็กที่จะเรียนต่อมหาวิทยาลัย เค้าจะรู้จักตัวเองค่อนข้างมาก เค้าจะตั้งเป้าว่าเค้าจะเรียนคณะอะไรเพราะอะไร 
แล้วเตรียมตัวเรียนเพื่อเตรียมคะแนนไปสมัครค่ะ 

ส่วนมากเค้าเลือกคณะที่เค้าชอบจริง ๆ เพราะเค้าต้องดูแลตัวเอง หาเงินเรียนเองเป็นส่วนใหญ่ สำหรับของเมืองไทยเราก็เลือกตามพ่อแม่อยากให้เรียนบ้าง เรียนตามค่านิยมของสังคมบ้าง 

ถ้าเด็กรู้ว่าชอบอะไรตั้งแต่มัธยมปลายก็คงจะดี การแนะแนวอาชีพสำคัญเช่นกันนะคะ 

บางทีเราเจอเด็กไทยที่มาเรียนระดับมหาวิทยาลัยที่นี่  

เด็กของเราความรู้พื้นฐานดีกว่า แน่นกว่าจริง  ๆ นะคะ คำนวณเก่ง ศัพท์ภาษาอังกฤษเก่งมาก 

แต่สิ่งที่น้องเค้าคิดว่าสิ่งที่เรายังขาดอยู่คือ การวิเคราะห์ การแสดงความคิดเห็นและความคิดสร้างสรรค์ ถ้าเรารวมข้อดีทั้งสองอันนี้ คือ มีวิชาการด้วย และยังคิด วิเคราะห์ได้ด้วย ได้คงจะดีมาก ๆ เลยค่ะ

คิดว่า ตอนเด็ก ๆ เราควรปูพื้นฐานความสุขในการเรียน และรักการค้นคว้าด้วยตัวเองก่อน 

พอโตขึ้น อาจเป็นประถมปลาย หรือมัธยมต้น เราค่อยให้ความรู้ทฤษฎีที่แน่นเป๊ะ ๆ จะเป็นไปได้ไหมคะ

เคยมีเพื่อนสมัยเรียนประถม บางคนนะคะ เค้าขยันมาก เรียนพิเศษ เรียนเก่งมาก แต่พอมาเรียนในระดับมัธยมหรือมหาวิทยาลัย เค้ารู้สึกอิ่มตัวกับการเรียนที่หนักมาก ๆ มาตั้งแต่เล็ก เค้าเลยรู้สึกเหนื่อยล้า กับการเรียนไปเลย อันนี้เป็นบางคนนะคะ บางคนที่เค้ารักเรียน เรียนเก่ง เค้าก็มีความสุข และได้เรียนในคณะที่ชอบ และได้ทำงานที่ดี อันนี้ดีใจกับเพื่อนมาก ๆ ค่ะ 

รู้สึกจะออกนอกประเด็นที่ตั้งใจจะเล่าไปหน่อยค่ะ

ขอกลับมาที่การบ้านของลูกอีกนิดค่ะ ตอนนี้ขึ้นป.3 แล้วค่ะ

ทุกวันศุกร์ลูกจะได้การบ้าน หนึ่งหน้า อาจเป็นวิชาเลขหรือภาษา และท่องคำศัพท์ 4 คำค่ะ ส่งการบ้านวันจันทร์และสอบคำศัพท์ทุกวันพฤหัสบดี

ทุกเดือนลูกจะต้องทำงานมอบหมาย คุณครูจะให้ไว้ 9 ชิ้นงานต่อเดือน 
เด็กจะเลือกทำอะไรก็ได้ ถ้าเด็กทำงานส่ง 2-3 ชิ้นงาน คุณครู จะให้สติ๊กเกอร์เหรียญทองแดง ทำ 4-6 ชิ้นงานได้สติ๊กเกอร์เหรียญเงิน และถ้าทำได้ 7-9 ชิ้นงาน ได้สติ๊กเกอร์เหรียญทอง ตัวอย่างงานมอบหมายนะคะ

-เดือนที่ 1 เรื่อง ทำยังไงให้สุขภาพดี Healthy me
-เดือนที่ 2 เรื่อง อวกาศ
-เดือนที่ 3 เรื่อง Rain forest การรักษาสิ่งแวดล้อม
-เดือนที่ 4 เรื่อง ประวัติศาสตร์โรมัน

อันนี้ขออนุญาตลูกแล้วค่ะ ว่าจะขอเอางานเค้ามาใส่ในนี้ค่ะ



เด็กแต่ละคนจะได้ เป้าหมายในการเรียนต่างกัน เช่น ลูกจะเรียนภาษาอังกฤษในระดับปานกลาง คุณครูจะให้เป้าหมายกับลูกเราว่าต้องผ่านเกณฑ์มาตรฐานตามนี้นะ 

หนึ่งใบคือการประเมินหนึ่งวิชาค่ะ ให้ผู้ปกครองช่วยสอนลูกที่บ้านด้วย ใช้ประเมินว่าลูกเราถึงเกณฑ์ทั่วไปหรือยังค่ะ



ทุกปีจะมีสอบประเมินความรู้เด็กทั่วประเทศค่ะ ถ้าเด็กทำได้ถึงระดับที่เค้าต้องได้ ก็ผ่านค่ะ 
ทางบ้านก็ต้องช่วยกันสอนเช่นกันค่ะ 
คุณครูจะให้หนังสือเลข ภาษาอังกฤษ ที่เป็นตัวอย่างคล้าย ๆ ข้อสอบของเด็ก ให้เด็กฝึกทำที่บ้านด้วย

อีกอันหนึ่งคือ เค้าจะมีเว๊บไซต์เกมส์คณิตศาสตร์ของโรงเรียนค่ะ เด็ก ๆ แทนที่จะเล่นเกมส์อื่น ๆ ก็มาเล่นเกมส์คณิตศาสตร์ค่ะ 

มีบางท่านถามเรื่องมีเด็กรังแกกันไหม ในโรงเรียนประถมไม่ค่อยเห็นนะคะ 
แต่ก็เคยมีเด็กที่ดื้อๆ ชอบแกล้งเพื่อนตลอด เช่น ผลัก ตี ว่าเพื่อน หรือแย่งของเพื่อนแบบนี้ค่ะ 

มีวันนึงลูกก็โดนแกล้งเหมือนกัน ส่วนใหญ่จะใช้วิธีบอกคุณครูค่ะ 

คุณครูให้เด็กคนนี้มาขอโทษลูก และคุณครูถามคนอื่น ๆ มีใครโดนคนนี้แกล้งอีก 
โอ้ ยกมือกันเกือบทั้งห้อง คุณครูก็ให้เค้าขอโทษ และจะไม่ทำอีก 
แต่เค้าก็ยังทำอยู่ค่ะ 

คุณครูก็พยายามหาว่า เด็กคนนี้ทำอะไรได้ดี ปรากฏว่าเค้าเป็นคนที่วาดรูปเก่งค่ะ 
คุณครูท่านนี้เลยให้เด็กคนนี้เอางานที่เค้าวาดมาโชว์เพื่อน ๆ 
แล้วให้เค้าคอยเป็นผู้ช่วยครูเวลาสอนศิลปะ เค้าดีขึ้นนะคะ 

คงมีหลายเหตุผลที่ดีขึ้น แต่อันนึงคือ 
ครูทำให้เค้ารู้ว่าการแกล้งเพื่อนเป็นสิ่งไม่ดี และพยายามหาข้อดีของเค้า มาทำให้เค้ามีที่ยืน และได้รับการยอมรับจากเพื่อน 

บางท่านเล่าเรื่องเด็กอังกฤษไม่นิยมเรียน คิดว่าอาจเป็นที่ไม่ใช่ภาคบังคับหรือเปล่าคะ เพราะถ้าเป็นส่วนภาคบังคับเด็กทุกคนต้องไปโรงเรียน 
ถ้าไม่ไปหรือหยุดบ่อย ผู้ปกครองจะถูกเชิญมาพบ และอาจถูกปรับเงิน £2500 หรือจำคุกด้วยค่ะ 

โดยเฉพาะช่วงก่อนนี้ค่ะรัฐบาลเค้าดูแลดีมาก บางคนบอกว่ามากเกินไป คือ คนที่มีลูกจะได้รับค่าเลี้ยงดูสำหรับเด็กแต่ละคน คนที่ไม่ได้ทำงานแต่มีเงินสวัสดิการเยอะมากตามจำนวนลูกที่เค้ามี เด็กวัยรุ่นก็นิยมแต่งงานเร็วตั้งแต่อายุน้อยๆและมีลูกเยอะ ๆ เลยเพราะได้เงินสวัสดิการตรงนี้ แต่ตอนนี้รัฐบาลจำกัดค่าสวัสดิการตรงนี้แล้วค่ะ และคนทำงานก็คิดว่าไม่ค่อยยุติธรรมเพราะเค้าเสียภาษีเยอะมากค่ะ ประมาณ 30-40% แต่เค้ายินดีเพราะจะได้การดูแลที่ดีจากรัฐในเรื่องการรักษาพยาบาล สาธารณูปโภค การคมนาคม แต่เด็กจะเรียนต่อไหม อันนี้ก็ขึ้นกับครอบครัวเหมือนกันนะคะ เด็กที่เค้าเห็นพ่อแม่ไม่ต้องทำงาน แต่ก็มีรายได้จากรัฐบาล บางบ้านเค้าก็จะโตมาและก็มีวิถีชีวิตแบบนั้นเหมือนกัน แต่บางครอบครัวเห็นความสำคัญของการเรียน การมีอาชีพเค้าก็สนับสนุนลูกเค้าเต็มที่เช่นกัน 

มีพี่คนไทยบางท่านที่ให้ลูกเรียนที่นี่ตั้งแต่เล็ก เค้าก็ตัดสินใจว่าจะให้ลูกเรียนที่นี่ต่อค่ะ เพราะกังวลว่าการกลับไปเรียนในระบบของไทยที่ลูกอาจเป็นมีปัญหา คือ ลูกเค้าชอบถามคำถามมาก ๆ และจะคิดด้วยตัวเองก่อนจะเชื่อคุณครูคะ เค้าบอกเหมือน ความเห็นข้างบนว่า กลัวเป็นแกะดำ ส่วน จขกท ต้องให้ลูกกลับไปเรียนที่ไทยค่ะ ด้วยหลาย ๆ อย่าง เราอยู่ต่างจังหวัดค่ะ และไม่มีโรงเรียนทางเลือกอย่างที่ในหลายที่มีค่ะ ถ้าจะเรียนโรงเรียนนานาชาติเลย ก็คงไม่ไหว อยู่อังกฤษต่อก็ไม่ได้เช่นกันค่ะ อย่างที่หลาย ๆ ท่านเขียน ปลายทางเค้าก็ต้องไปเข้าระบบเดิม แต่เราคิดว่าปัญหาน่าจะแก้ได้ ยังมีความหวังค่ะ

เคยถามเพื่อนว่า คิดว่าเพราะอะไรบ้านเค้าถึงจัดการเรียนที่มีคุณภาพอย่างนี้ให้เด็ก ๆ ได้ 
เค้าบอกว่า น่าจะจากการศึกษา คนจะโหวต ในสิ่งที่เค้าอยากได้ และการจัดการของประเทศค่ะ 

ล่าสุดเมืองเล็ก ๆ ที่อยู่บอกว่ามีงบประมาณมาเพื่อจัดทำสวนสาธารณะในเมืองค่ะ ให้คนในเมืองมีส่วนร่วมมาโหวตรูปแบบสวนที่ต้องการ รูปสวนสาธารณะใกล้บ้านค่ะ มีสองสวนใหญ่ ๆ ทุกชุมชนค่ะ การมีสวนสาธารณะใกล้ชุมชน คิดว่าเค้าจัดโซนได้ดีนะคะ เค้าสามารถจัดกิจกรรมต่าง ๆ ได้บ่อย ๆ ด้วยค่ะ เช่น งานศิลปะ กิจกรรมครอบครัวก็จัดในสวนนี่แหล่ะค่ะ และจะทำทางจักรยานทั่วเมืองเพื่อรณรงค์ให้ใช้จักรยาน รักษาสิ่งแวดล้อมและเพื่อสุขภาพค่ะ
comment108:บางท่านเล่าเรื่อง การเรียนพิเศษหลังเลิกเรียน จริง ๆ บางที่ก็ไม่ได้เรียนพิเศษแต่เป็นการช่วยทำการบ้านและพักผ่อนของเด็ก เพราะหากคุณพ่อคุณแม่เลิกงานเย็น คงไปรับตอนเลิกเรียนไม่ทันแน่ๆ อันนี้ก็เป็นทางออกทางนึงให้เด็กได้นั่งทำการบ้าน คุณพ่อคุณแม่ก็ไม่ต้องรีบมาจากที่ทำงานค่ะ ด้วยสถานการณ์บังคับนะคะ เมื่อนึกถึงความเป็นจริงแล้ว คงยากที่เราจะรีบไปรับลูกจากโรงเรียนใช่ไหมคะ คงต้องปรับกันมากเลยนะคะ ถ้าเป็นอย่างเข้าเรียนเก้าโมงเลิกสามโมงครึ่งที่นี่ พ่อแม่ก็ค่อนข้างลำบากเหมือนกัน ต้องมีคนนึงมาคอยรับส่งนะคะ ถ้าจะให้ลูกอยู่ตอนเย็นต่อที่โรงเรียนก็เสียค่าใช้จ่ายแพงมากค่ะ คงต้องปรับตามวิถีชีวิตของเรานะคะ คงต้องทั้งระบบจริง ๆ
รูปด้านล่าง เป็นสวนสาธารณะที่มีทุกหมู่บ้านค่ะ มีการแบ่งที่สาธารณะสำหรับให้เป็นสวนสาธารณะกับพิพิธภัณฑ์คะ
comment109:ชอบมากๆสอนเด็กๆให้ยอมรับในการเปลี่ยนแปลง วันนี้อาจดีใจพรุ่งนี้อาจเศร้าใจ มันคือธรรมมะค่ะ

ประเทศเจริณรุ่งเรืองในพระพุทธศาสนาแท้ๆกลับไม่ได้สอน  นี่คือสิ่งที่ควรสอดแทรกอย่างแท้จริง

วันนี้อาจรวยล้นฟ้า พรุ่งนี้อาจเป็นยาจก มันจึงเกิดความเท่าเทียมกันในสังคม   

ชอบกิจกรรมที่จัดให้เด็กๆทำ สังเกตว่าเค้าสอนการดำรงชีวิตอย่างแท้จริง การกล้าแสดงออกอย่างถูกต้องตั้งแต่เด็กๆ
comment110:คนไทย เรียนไปเพื่อการสอบ

น่าจะมีการสอบพวกมีศรีมีตำแหน่งบ้าง
comment111:ผมอยากให้เกิดการเปลี่ยนแปลงกับการศึกษาไทยจริงๆสักที การศึกษาไทยมีแต่โทษว่าเด็กโง่ฉลาดไม่เหมือนกันมันคงคงใช่ แต่ลืมไปว่าเด็กมาเรียนหนังสือไปทำไมล่ะ ไม่คิดจะเปลี่ยนแปลงกันบ้างเลยหรือ หรือทุกวันนี้มันดีอยู่แล้ว
comment112:แล้วโรงเรียนรัฐบาลอังกฤษนี่บังคับนักเรียนแต่งชุดยูนิฟอร์มมั้ยครับ เพราะปกติประเทศเสรีประชาธิปไตยฝั่งตะวันตกโรงเรียนรัฐบาลจะรับประกันเสรีภาพตามรัฐธรรมนูญ ไม่ขัดขวาง individuality ของแต่ละคน การแต่งตัวก็เป็นรับการประกันเสรีภาพของเด็กอย่างหนึ่ง แต่คนไทยมองว่าเครื่องมือสร้างระเบียบวินัยอย่างนึงซะ ซึ่งไปดูตามความจริงก็จะรูแล้วว่าไม่ใช่เลย เด็กที่ผ่านการศึกษาแบบไทยๆ วินัยเหลวเป๋วกันทั้งนั้น เพราะเราไม่เคยให้เค้าเรียนรู้วินัยด้วยตัวเอง หรือรู้จักจัดการตัวเอง การศึกษาไทยผู้ใหญ่ต้องคอยบอกเด็กให้ทำตามคำสั่ง เด็กที่จบจากระบอบการศึกษาไทยเลยมีลักษณะขาดการใช้เหตุผล และไม่เรียนรู้เรืองสิทธิ เสรีภาพ(ตามกฏหมาย)เท่าไหร่

ถ้าเจ้าของกระทู้กังวลเรื่องกลับไทยแล้วต้องมาเจอการศึกษาประเทศโลกที่สามอีก ลองดู Home school ครับของอเมริกาก็ถือว่ามีคุณภาพพอสมควร ผมไม่ทราบว่าของ UK เป็นไง แต่ก็น่าจะไม่ต่างกันมาก
comment112-1:โรงเรียนที่อังกฤษทั้งรัฐบาลและเอกชนใส่ยูนิฟอร์มกันหมดค่ะ เด็กผู้หญิงรร.รัฐบาลสามารถเลือกใส่กระโปรงหรือกางเกงก็ได้ สามีบอกว่าสมัยเค้าเรียนหนังสือเด็กผู้หญิงจะใส่กระโปรงกัน แต่เดี๋ยวนี้ใส่กางเกงกันเกือบหมดแล้วค่ะ มีแต่เด็กเล็กที่ยังใส่กระโปรงอยู่ ส่วนรร.เอกชนเท่าที่เห็นจะใส่กระโปรงกันทุกคน
comment113:สมัยนี้เด็กไทยเรียนสบายกว่าก่อนเยอะ เรียนแบบหกคะแมนตีลังกาก็จบเกรด 3 ชึ้นไปทั้งนั้น ผิดกับสมัยก่อนนะ ใครได้เกรด 3 นี่เก่งสุดๆ 

สมัยผมเรียน ทั้งสายชั้น ม 6 มีราว 500 คน จบเกรด 3 กว่าไม่ถึง 40 คนนะ แต่คุณภาพมากกว่าเด็กสมัยนี้เยอะ รุ่นผมเกรด 2.5 ก็สอบติดวิศวะกันแล้ว เด็กสมัยนี้เกรด 3 กว่า ถามอะไรไม่รู้เรื่อง 

ผมสอนในมหาวิทยาลัยแห่งหนึ่ง สอบสัมภาษณ์เด็กสมัยนี้ เกินกว่า 95 % ได้เกรด 3 กว่าทั้งนั้น แต่ได้ยินสิ่งที่เด็กตอบแต่ละคนอยากจะเป็นลม 

เด็กสมัยนี้ได้เกรดมาง่ายๆ พอมาเรียนมหาวิทยาลัยก็คงคิดว่าเรียนสบายๆก็คงจบง่ายๆเช่นกัน ความมุมานะ ความมุ่งมั่น ความเพียร หาได้ยากกับเด็กสมัยนี้ 

การศึกษาบ้านเรา บอกได้เลยว่าถอยหลังเข้าคลองทุกวันๆ
comment114:อ่านแล้วผมนึกถึงสมัยตัวเองสมัยประถมครับ กระเป๋าเป้ของโรงเรียนผมใช้ได้เดือนนึงก็ขาด เพราะทุกวันผมต้องพกหนังสือไปเจ็ดเล่ม สมุดจดอีกเจ็ดเล่ม หนักมาก
ปวดหลังทุกวันบางวันแบกไปอยากจะร้องจริงๆ
แต่ผมโชคดีที่เกิดมาเรียนไม่เอาอ่าว ติดเล่นติดสนุกสนานเลยไม่เครียดเท่าใหร่ ผลสอบออกมาผมได้ที่ 45 จากเด็ก 50 คน 5555 แม่ผมบอกโชคดีที่ไม่โหล่ไปเลย
การบ้านผมแทบไม่ทำถ้าไม่ใช่วิชาที่ชอบ กลับมาบ้านผมก็ออกไปปั่นจักรยานเล่น เล่นแบบเด็กๆ ที่ไม่ค่อยเห็นเด็กสมัยนี้เป็นหรือทำกัน ไม่เคยเครียดว่าจะทำการบ้านไม่ทัน แต่พอถึงวันส่งการบ้านผมโดนทำโทษแทบทุกวัน การบ้านปิดเทอมหนาเป็นเล่มทำวันสุดท้ายของปิดเทอม
สรุปเรียนผมแย่มากครับสมัยประถม แต่ปัจจุบันผมทำงานเป็นโปรแกรมเมอร์ เป็นนักวิเคราะและออกแบบระบบ 
สรุปแล้วผมว่าเด็กก็ควรมีพัฒนาการของเค้าในแบบของเค้า เด็กเรียนแย่แต่ใช้ชีวิตแบบที่มีความสุข เค้าก็จะมีพัฒนาการที่ดีที่สามารถทำให้วันข้างหน้าเค้ามีชีวิตที่ดีได้ครับ 
ผมเลือกหันมาเรียนสายช่างเพราะผมอยากเก่งเฉพาะทางครับ นั่นคือผมเลือกทางเดินด้วยตัวเองตั้งแต่จบ ม.3 แต่น้องผมเรียนจบ ม.6 กลับบอกไม่รู้จะเรียนอะไรดี อันนี้แหละที่ผมว่าเป็นปัญหา 
RIP การศึกษาไทย และค่านิยมของผู้ปกครอง ครับ
comment115:ไม่ต้องไปถึงอังกฤษหรอก พวกนานาชาติ ในไทยก็ได้แล้ว
มันแค่ ผู้ใหญ่แก่ๆ ไม่กล้าลงมือเปลี่ยนแปลง
comment116:กด Vote ครับ <
comment117:ประเทศเรายังต้องช่วยกันพัฒนาอีกเยอะค่ะ
comment118:ครูไทย มีเรียกออกไปด่าหน้าชั้นด้วยอ่ะ
comment119:ชอบมากเลย อยากให้การศึกษาไทยเป็นนี้บ้างจัง..ป.5 แบกกระเป๋ายังกะไปเข้าค่าย สงสารลูกจังตัวเล็กนิดเดียว
comment120:ทุกอย่างมีความเกี่ยวข้องกันหมด ไม่ว่าจะเป็น
- ระบบราชการ
- ค่านิยมของผู้ปกครอง
- ค่านิยมในวงการทำงาน ที่ต้องการเด็กจบ ม.ดัง เกรดสวยๆ
- ทัศนคติในการแข่งขันเพื่อเป็นที่หนึ่ง

จะโทษระบบการศึกษาอย่างเดียว ก็ไม่ได้ครับ
อย่างที่หลายความเห็นบอกไว้ บ้านเราคนเก่งๆ เยอะมาก นักคิด นักวิชาการ 
มีการศึกษาดูงานจากฟินแลนด์ ประเทศที่ขึ้นชื่อว่าระบบการศึกษาดีที่สุดในโลก นับครั้งไม่ถ้วน
เราทุกคนต่างรู้ว่าปัญหาคืออะไร แล้วจะแก้ไขปัญหานั้นอย่างไร 
ในหน่วยงานรัฐ มีคณะกรรมการ คณะอนุกรรมการ คณะทำงาน เป็นร้อยชุด ที่ตั้งขึ้นมาเพื่อปฏิรูปการศึกษา โดยบูรณาการทำงานร่วมกับทุกภาคส่วน
แต่ทำไมถึงทำไม่ได้สักที แก้ไขปัญหาไม่ได้สักที

น่าคิดนะครับ
comment120-1:เราว่าระบบมันไม่เอื้อ  ลองดูได้นอกจากที่แบงค์ชาติแล้ว หน่วยงานของรัฐอื่น ๆ แทบไม่เห็นคุณค่าของพวกนักเรียนทุนฯที่ไปศึกษาต่างประเทศ
จะไปดูงาน หรือศึกษาอะไรดีดี  กลับมาก็ต้องเจอบรรยากาศแบบเช้าชาม เย็นชาม
comment120-2:คนดูงานจริงๆ ไม่ได้กลับมาแล้วมีอำนาจสังการ หรือเสนอแนวทางแล้วได้ใช้เป็นนโยบาย
แต่ผู้มีอำนาจสั่งการ วางแผนนโยบายการจัดสรรทรัพยากร ถึงไปเทียวดูงานมากี่เที่ยว อาจจะยังไม่เห็นถึงแก่นแท้ของการศึกษา จึงทำได้แค่เปลือกนอกเขา
comment121:เพื่อนลูกอยู่ ป.1 เหมือนกัน เรียนพิเศษที่โรงเรียนทุกเย็น  วันศุกร์เรียนเสริมภาษาจีน  วันเสาร์เรียนพิเศษที่โรงเรียนครึ่งวัน ต่อด้วยภาษาอังกฤษ แค่คิดก็เหนื่อยแทน

ลูกเราเรียนพิเศษทำการบ้านที่โรงเรียน 1 ชม.ตอนเย็น 
เสาร์เรียนหมวก 6 ใบให้รู้วิธีการคิดให้เป็นระบบ ลูกสาวเรียนเต้นบัลเลย์ตามที่ชอบด้วย
อาทิตย์เรียนว่ายน้ำอย่างเดียว
ถ้ามีวันหยุดเพิ่มจะพาลูกไปเที่ยวพิพิทธภัณฑ์ต่าง ๆ ไปนั่งรถจักรไอน้ำ นั่งเรือเที่ยว ไปสวนสัตว์ต่าง ๆ
เพราะเราคิดว่าเด็กวัยปฐมควรเสริมความคิด สร้างเซลล์สมองมากกว่าจะคร่ำเคร่งเรียนวิชาการ
comment122:
comment123:เห็นด้วยมาก ๆ เลยค่ะ
สมัยประถมคือ กระเป๋าหนักมากกกก
ยังกะเป้ทหารอ่ะ อารมณ์เดียวกันเลยแหละมั้ง
เอาหนังสือไว้ที่ลิ้นชักใต้โต๊ะก็โดนตี
ใกม่ ๆ จัดตารางสอนไม่เป็นก็เอามันไปทั้งหมด 555 
การไปโรงเรียน เหนื่อยสุดคือแบกกระเป๋านี่แหละ 
ปล. อย่าเพิ่งถามถึงกระเป๋าแบบลากทำไมไม่ใช้ นะคะ... มันผ่านมานานมากจริง ๆ ไม่รู้สมัยนั้นมีรึยัง แห่ะๆ
comment124:การรับภาษาช่วงประถมเป็นการรับข้อมูลได้ดีที่สุด
สังเกตคนรอบตัวเรา ใครแน่นภาษตอนประถม
ช่วงม.ปลาย มหาลัย เก่งกว่าเพื่อน
comment125:ตอนเรียน ม.ปลาย เกลียดมาก เรียนอะไรไม่รู้เยอะแยะ ขนาดอาจารย์ที่ว่าสอนดีๆ เราเรียนแล้วยังหลับ
งานก็สั่งเยอะ การบ้านก็เยอะ จะหมดเทอม เวลาอ่านหนังสือยังไม่มีเลย ต้องทำรายงานส่ง
ไม่ทำ ไม่สน ไม่เรียน หลับ พยุงเกรดไปได้ 2.6 ทุกเทอมพอ ไม่รู้จะเรียนอะไรนักหนา

พอมามหาลัยโชคดีที่พอจะ เอ็นทรานซ์เข้ามหาลัยรัฐได้ ทีนี้ได้เรียนสิ่งที่สนใจ รักที่จะเรียน
ชอบที่จะเรียน สนุกกับการขลุกอยู่ห้องสมุด หรืออินเตอร์เนต ค้นคว้าสิ่งที่เรากำลังเรียน
เกรดพุ่งทะยานไป 3.5 แบบ งงมาก เวอร์มาก สูงที่สุดในชีวิตการเรียนของเราแล้ว

แต่เพื่อนๆ ที่ม.ปลายเกรด 3 กว่าๆ ร่วงกันระนาว
แล้วบ่นบอกว่า ครูไม่สอน สอนไม่ดี ครูสอนอะไรที่ล้าสมัย ไม่สอนอะไรใหม่ๆ เลย
จบไปก็เอาไปทำงานไม่ได้ โลกไปถึงไหน ยังสอนสิ่งเดิมๆ
ครูไม่มีความรู้บ้าง ครูกั๊กวิชาบ้าง เรียกร้องให้มหาวิทยาลัย สอนวิชานู่นนั่นนี่ ที่มันกำลังเป็นเทรนด์

เอิ่ม ผมเพลีย อ่านเองก็ได้เหอะ คุณครูเค้าก็แค่ปูรากฐาน วางรากฐานให้มันเหนียวแน่นแค่นั้น
มีพื้นฐานที่แน่น ก็เอาไปต่อยอดอะไรที่มันแอดวานซ์ มาใหม่ๆ สบายๆ
comment126:ครูหลังเลิกเรียน มีเรียนพิเศษกับครูอีก คิดเป็นชม
วันเสาร์ ก็เรียนกับ รร กวดวิชาอีก
วันจันทร์ พิเศษ วิทย์
อังคาร เลข
พุธ อังกฤษ
พฤหัส ลูกคิด
ตลกมะเด็กไทย เก่งแต่ไม่มีคุณภาพ
เอาตัวไม่รอด IQ สูง EQ ต่ำ สอบไม่ติดฆ่าตัวตาย
ไม่ได้มือถือใหม่ กรีดข้อมือ 
อยากได้รถยนต์ ขายตัว 
เรื่องจริงของประเทศไทย
comment127:อ่านแล้วอยากกลับไปเรียนอนุบาลใหม่เลยค่ะ 

เห็นจากห้องเรียนได้ชัดเลยค่ะ เด็กไทยถูกปลูกฝังให้คิดเองไม่เป็น รอรับอย่างเดียว สงสัยก็ไม่ถาม
เวลาอาจารย์เรียกตอบคำถามในห้องเรียน พอตอบผิดอาจารย์ก็จะแบบ ทำไมเธอตอบผิด มันง่ายมากเลยนะ
แล้วอาจารย์ก็จะสนใจแต่เด็กที่เก่งๆ ต่างกันมากกับเวลาเราเรียนกับฝรั่งไม่ว่าเราจะตอบผิดตอบถูก
เขาจะ cheer up เราตลอด ชมทุกครั้งที่แสดงความคิดเห็น ถ้าเรายังตอบไม่ถูก เขาก็จะไกด์ๆให้พูดชักจูงไปจนเราตอบถูก

เวลาทำแลป อาจารย์ชอบทำแลปแห้ง บรรยายๆจบไม่ต้องทำ เพราะอาจารย์ขี้เกียจเตรียมอุปกรณ์ตอนเย็น
เพราะต้องไปรับลูก(ลูกแกเรียนมหาลัยละ) แล้วเวลาทำแลปเซ็งมากกกก คนเยอะไปไหน 50 คนจะเป็นลม
ตอนเรียนมัธยม อาจารย์บางคนเห็นนักเรียนเดินผ่าน ใช้ไปซื้อข้าวซื้อน้ำมาให้อาจารย์ที่ห้องพักครู
เราแบบ....ถึงเป็นครูก็เหอะ ก้าวก่ายกันเกินไปรึเปล่า ชอบใช้งานเด็กนอกเวลา
comment128:ขอบคุณมากนะคะ ที่มาแชร์ประสบการณ์ เราเลี้ยงลูกของพี่สาวอยู่ ณ ตอนนี้ แหละอยากให้แกมีความรู้ที่ดี การศึกษาดี
คือแกไม่ต้องเก่งทุกอย่างก็ได้ ขอแค่แกมีความสุขที่จะเรียนรู้ รักที่จะศึกษาอย่างแท้จริงในด้านใดด้านหนึ่ง
เราก็พร้อมสนับสนุนเต็มที่ เราคนหนึ่งค่ะ ที่ไม่อยากให้แกเรียนพิเศษ อยากให้แกได้ทำกิจกรรมเยอะๆ
comment129:ถ้าความเจริญกระจายสู่บ้านนอก สู่จังหวัดต่างๆ พ่อแม่ก็จะได้อยู่ทำงานไม่ต้อง หนีเข้ากรุงเทพ สร้างงานสร้างรายได้ให้ชุมชน 

มันก็จะดีขึ้นครับ แต่ด้วยทุกวันนี้ ความเจริญอยู่แค่ กทม หรือ หัวเมืองใหญ่ๆ 

การศึกษาแต่ละโรงเรียนก็ ตามมีตามเกิด ครูบางคนต้องทำอาชีพเสริม เลิกสอนก็รีบกลับบ้าน เวลาอยู่โรงเรียนก็นั่งเม้ามอยกัน

ขนาดทุกวันนี้ คนรวยๆยอมลงทุนซื้อบ้าน ซื้อคอนโด เพื่อที่จะให้ลูกได้เรียนในกรุงเทพ 

อยากให้ใครที่ได้ทำงานตรงนี้ เกี่ยยวข้องตรงนี้ ได้เข้าใจแล้วเอาไปปลูกจิตสำนึก สร้างอนาคตเด็กๆบ้างครับ

โรงเรียนใน ตจว บางที่สนามเด็กเล่นยังเป็นสนิมเลย ทำโน่นทำนี่ก็อาจจะถูกดุถูกตีด้วย

จะพาไปทัศนศึกษาแต่ละที่ต้องใช้งบ สุดท้ายคนก็จะโทษรัฐอย่างเดียว มันไม่ใช่ทั้งหมด รายได้ของประเทศก็ใช่จะเยอะมากมาย


ทางแก้คงต้องเริ่มจาก กระจายความเจริญ อย่างชัดเจนและต่อเนื่อง
comment130:เมืองไทย. อธิบายแล้วเด็กไม่เข้าใจ. :  เธอไม่ตั้งใจเรียน. ไม่ตั้งใจฟังครู  ทำไมไม่คิดตาม   เธอมันโง่ ฯลฯ. ดีไม่ดีมีตี 1 เพี๊ยะก่ออธิบายด้วยประโยคเดิมๆ

ที่อังกฤษ:  (คิดในใจ). ทำไมเราอธิบายแล้วเด็กไม่เข้าใจ. ครูจะพยายามอธิบายใหม่ ด้วยการเรียบเรียงประโยคและคำพูดใหม่ ถ้ายังไม่เข้าใจก็จะอธิบายอีก

ประสบการณ์ตรงกับการศึกษาไทยที่แสนจะขมขื่น อึกๆๆๆ
comment131:เห็นด้วยกับจขกท.คะ    ตอนเด็กๆเราเรียนเยอะมาก   เยอะเกินไป   ครูก็สนใจแต่เด็กเก่ง
ช่วงที่ผ่านมา  รับเป็น tuter อยู่พักนึง  มีงานสอนเด็กป.1   แม่ของน้องให้สอน ส-อ วันละ 3 วิชา....วิชา ละ 3 ชม.

ฟังแล้วแบบเฮ้ยย.....น้องจะหนักไปรึป่าวคะคุณแม่   แม่น้องตอบมาว่า.....โอ๊ย ไม่หนักหรอกคะ แกน่าจะชอบ ไม่เห็นบ่นสักคำ 
เราไปสอนได้ 3 อาทิตย์   เอาสมุดภาพ จิ๊กซอว์ เลโก้ไป  สอนน้องชม.เดียว เล่น+พักผ่อนชม.ครึ่ง แล้วสอนอีกครึ่งชม. 55555555

ติวเตอร์น้องมี 3 คน  น้องติดเรามากคะ (แน่ละ ก็ตูพาเล่น =_=")  ตอนแรกน้องเงียบมาก  หลังๆร่าเริงมากคะ พูดเก่งเชียว
เห็นแม่น้องคุยฟุ้งว่า เรียนพิเศษหลังเลิกเรียนด้วยนะ............โห  สงสาร

วัยนี้ยัดวิชาการไม่เข้าหรอกคะ  จากประสบการณ์ตรง   สมาธิเด็กไม่มากพอ  ถ้าอยากให้ลูกเก่ง ก็เริ่มจากฝึกสมาธิก่อนสิคะ
ส่งเรียนดนตรี เปียโน ไวโอลิน ก็ว่ากันไป เด็กกลุ่มนี้จะมีสมาธิดีมาก....ไม่ใช่เอาป.1 มายัดวิชาการ  บ้าไปแล้วววว!!!!!!
comment132:เชื่อปะว่าตอนเด็กๆนี่แบกหนังสือหนัก
จนปัจจุบันโตแล้วตัวเตี้ย กระดูกสันหลังคดเล็กน้อย(ดูจากฟิล์มที่เคย x ray แล้วหมอทัก)
comment133:ไม่ได้ drama  แต่อ่านแล้วน้ำตาซึม  หันไปมองลูกชายแล้วนึกสะท้อนใจ
comment134:ในฐานะที่เรียนโรงเรียนนานาชาติมาตลอด และมาเริ่มเข้าเรียนโรงเรียนไทยตอนม.1 ปัจจุบันอยู่ชั้นม.5 ห้องคิงโรงเรียนที่มีคะแนน o-net เฉลี่ยอยู่ในระดับ top 3 เราพูดได้เลยว่าชีวิตตอนประถมของเราและเพื่อนๆแทบทุกคนมันต่างกันมาก เวลาพูดคุยกันถึงชีวิตวัยเด็ก เรารู้สึกว่าเรานี่แหละที่ได้ใช้ชีวิตวัยเด็กจริงๆ และเพื่อนๆคนอื่นเค้าเหมือนพลาดการใช้ชีวิตที่เฮฮา สนุกสนานแบบที่เด็กประถมควรจะเป็นไป ในอนาคตเค้าจะกลับมาทำก็ทำไม่ได้แล้ว 
ในที่นี้เราพูดถึงเด็กเรียนนะคะ ย้ำว่าเด็กเรียน ไม่ใช่เด็กเก่ง ขอไม่นับพวกเด็กที่ทำตัวเหลวแหลก ไม่สนใจการเรียน เพราะพวกเค้าคงใช้ชีวิตสนุกสนาน เฮฮา นานเกินไปจนเลยเถิด
comment135:มีประสบการณ์ตรงกับลูกเหมือนกัน แต่เป็นระดับมัธยมต้น-ปลาย ที่นิวซีแลนด์
ตอนลูกอยู่เมืองไทย ไม่เคยกลับถึงบ้านก่อน 6 โมงเย็นได้เลย
ทั้งที่โรงเรียนอยู่ไม่ไกลจากบ้านมากจนเกินไปนัก
ตัดสินใจส่งลูกไปเรียนต่อตอนจบ ม. 1 แล้วย้ายไปอยู่ดูแลลูกด้วย จนจบมัธยมปลาย (year 13)
เนื่องจากทางนิวซีแลนด์มีวีซ่าผู้ปกครอง (Guardian) อนุญาตให้พ่อหรือแม่อยู่ดูแลลูกได้จนถึงอายุ 17
(ผู้ปกครองที่ได้ Guardian visa สามารถทำงานได้ด้วย ในระดับนึง)
ค่าใช้จ่ายไม่ได้แพงอย่างที่คิด ออกจะถูกกว่าโรงเรียนอินเตอร์หลายๆแห่งในเมืองไทยด้วย
สิ่งที่ได้คือ สุขภาพกาย สุขภาพใจที่ดีของลูก
วิวัฒนาการในด้านความคิด สติปัญญา และความใกล้ชิดสนิทสนมของครอบครัว
ทุกวันนี้รู้สึกดีใจมาก ที่ตัดสินใจไม่ผิดเลย
comment136:แนะนำได้ดีมากค่ะ บางอย่างเอามาปรับใช้ได้ เช่น friend stop  , การจัดกลุ่มในแต่ละวิชา , และ star of the week
comment137:
comment138:อยากให้เด็กที่เรียนหนังสือในเมืองไทยถือกระเป๋าหนังสือขนาดเท่านี้จังเลย กระเป๋าหนังสือของลูกเราเองค่ะ ลูกเราอยู่ ป.2 ค่ะ
comment139:ที่จริงของเราก็พยามเอากระพี้เเขาอยู่บ้าง
เช่น ให้วิชาที่เป็นกิจกรรม ลดการมุ่งเรียนในห้องเรียน
ปล่อยให้เด็กได้เรียนรู้ศึกษาด้วยตนเอง (ตามมีตามเกิด) กับกิจกรรมปลูกผัก(ชี)
ลดการสอนที่ควรจำแบบท่องจำ  หลักการบอกว่าสอนให้รู้จักวิธีคิด แต่ทางปฏิบัติเอาวิธีคิดมาสอนให้เด็กจำ
มีการฝึกการทำงานเป็นทีม โดยให้งานกลุ่ม (แล้วคนที่ทำก็ทำไป ได้ผลประเมินทั้งกลุ่มเท่ากัน) บางคนขาดความรับผิดชอบทำงานกลุ่มเสีย คนรับจ้างสอน บอกเพียงว่าต้องรับผิดชอบร่วมกัน ไม่ได้ช่วยแก้ปัญหาให้   (บางคนก็ลอยตัว บางก็กะล่อน บ้างใช้อำนาจเถื่อน พวกมากลากไปเหมือนเดิม) 
และครูมีหน้าที่สอนโดยตรงเหมือนกัน (แต่สัดส่วนผู้เรียน กับผู้สอนที่ต้องหาเลี่ยงชีพในสังคมที่บูดเบี้ยวไม่เท่าเทียมกัน มีกำลังไม่พอที่จะรับผิดชอบให้เข้าถึงชีวิตลูกหลานชาวบ้าน ที่เขาฝากความหวังไว้กับระบบการศึกษาไทย ที่ออกแบบโดยเสือกระดาษ กับนัก(ใช้)การเมือง(เป็นอาชีพ) บ้างก็เป็นคนมีฝีมือจริง บุญหล่นมาได้ไปศึกษาดูงานอย่างจริงจัง กลับมาก็มีหน้าที่ให้ทำเท่าที่มีอยู่เดิม แต่คนมีอำนาจสั่งการ(ตัวจริง) อาจเป็นผู้มีวาสนาอีกคนที่เอาไปจัดการได้เฉพาะกระพี ที่บังเอินได้เห็น(ตอนหนีเที่ยวไม่ได้) มากำหนดนโยบาย
 และครูไทยมักจะได้จะได้ของแถมงานเอกสารชมตัวเอง งานบริหาร จัดการศึกษา บริการประชาชี สนองนโยบายรายวัน และยังต้องทำหน้าที่อื่นๆ ที่ควรมีอัตราที่มีความสามารถเฉพาะตำแหน่งมารับผิดชอบโดยตรง ไม่ใช่ครูต้องเก่งทุกเรื่อง ยกเว้นการสอน มีตารางสอนครบเกณฑ์เป็นผ่าน)
แต่ก็ไม่ได้อยากจะโทษครูผู้มีคุณานุปการ แต่ระบบบริหารจัดการศึกษาไทย เอื้อให้เป็นดังที่เป็นอยู่
comment140:อย่าให้พูดของไทย ไม่อยากจะคิด
comment141:
