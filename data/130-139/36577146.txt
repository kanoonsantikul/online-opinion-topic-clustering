title:จากฟิลิปปินส์สู่อเมริกา เรื่องของ"ทาส" ในยุคปัจจุบัน (เรื่องเแปลจากเรื่องที่เกิดขึ้นจริง)
comment:สวัสดีค่ะทุกคน หลังจากที่ห่างหายไปนาน เราก็ไปเจอบทความน่าอ่านมากๆเรื่องหนึ่ง 
เป็นเรื่องจริงที่เกี่ยวกับ "ทาส" ที่เราคิดว่าสมัยนี้ไม่น่าจะมีแล้ว แต่กลับเป็นเรื่องจริงที่เกิดขึ้น
ในศตวรรษที่90นี้เอง เขียนโดยนักข่าวรางวัลพูลิตเซอร์ ชื่อ Alex Tizon  ชื่อเรื่องว่า
My Family's Slave ที่เผยแพร่ในนิตยสารออนไลน์ The Atlantic  
( https://www.theatlantic.com/magazine/archive/2017/06/lolas-story/524490/ )

ผู้เขียนได้เล่าเรื่องราวของครอบครัวเขาเองที่มีผู้หญิงคนหนึ่งซึ่งทำงานรับใช้ครอบครัวเขาที่อพยพจากประเทศฟิลิปปินส์
มายังสหรัฐอเมริกา ตลอดทั้งชีวิตของเธออุทิศให้กับการรับใช้ครอบครัวของเขาอย่างแท้จริงเป็นเวลานานหลายสิบปี
จนกว่าเธอจะได้มีความสุขในบั้นปลายของชีวิต

เรื่องนี้เป็นบทความที่ยาวมาก แต่เราก็หยุดอ่านไม่ได้ อ่านรวดเดียวจนจบด้วยความสะเทือนใจและเกิดคำถามมากมายว่า
ถ้าหากเธอได้รับโอกาสที่ดีกว่านี้ชีวิตของเธอจะเปลี่ยนแปลงไปอย่างไร อ่านจนจบแล้วก็เกิดความคิดอยากแปลขึ้นมา 
(ถ้าเอาเวลาไปทุ่มเทให้กับการเรียนแบบนี้ก็คงจะดี )
จุดมุ่งหมายหลักเลยคืออยากให้คุณแม่อ่านด้วย  แต่เรื่องนี้จะสำเร็จไม่ได้เลยถ้าไม่ได้พี่ชายที่น่ารัก บรรณาธิการคนเก่ง
และนักเขียนชื่อดังช่วยตรวจทานและขัดเกลาภาษาให้สละสลวยมากยิ่งขึ้น ขอขอบคุณมากๆเลยนะคะ 

เราเองไม่ใช่นักแปลอาชีพ ถ้าเจอเรื่องไหนอ่านแล้วสนุกถึงอยากแปลขึ้นมา ดังนั้นขออภัยในข้อผิดพลาดที่อาจเกิดขึ้นด้วยนะคะ
ขอบคุณทุกๆคนที่แวะเข้ามาอ่านและให้กำลังใจค่ะ

....................................................................................................................................................................
จากบทความเรื่อง My Family's Slave  โดย Alex Tizon (ที่มา https://www.theatlantic.com/magazine/archive/2017/06/lolas-story/524490/)

แปล : - นิล -
เรียบเรียง: Flying Penguin





ผงเถ้ากระดูกถูกบรรจุลงในกล่องพลาสติกสีดำขนาดประมาณเครื่องปิ้งขนมปังหนักประมาณสามปอนด์ครึ่ง ผมใส่มันไว้ในถุงสะพายใบใหญ่ทำจากผ้าใบ และจัดลงในกระเป๋าเดินทางเมื่อเดือนกรกฎาคมที่ผ่านมาเพื่อบินข้ามมหาสมุทรแปซิฟิกไปยังกรุงมะนิลา จากที่นั่นผมจะเดินทางต่อโดยรถยนต์ไปยังหมู่บ้านที่ห่างไกลแห่งหนึ่ง เมื่อไปถึง ผมจะมอบของทั้งหมดที่เหลืออยู่ของผู้หญิงคนหนึ่ง ซึ่งใช้ชีวิตตลอด 56 ปีเป็นทาสในครอบครัวผม

เธอชื่อ ยูโดเซีย โทมาส พูลิโด (Eudocia Tomas Pulido) แต่เราเรียกเธอว่าโลล่า สูง 4 ฟุต 11 นิ้ว ผิวสีน้ำตาลมอคค่า และมีดวงตาทรงเมล็ดอัลมอนด์ที่จ้องมองมา – นั่นคือความทรงจำแรกของผม เธอมีอายุได้ 18 ปีตอนที่คุณตามอบเธอให้เป็นของขวัญแม่ เมื่อครอบครัวเราย้ายมาอยู่ที่สหรัฐอเมริกา เราก็พาเธอมาด้วย ไม่มีคำอื่นใดนอกจากคำว่าทาสที่จะกล่าวรวมถึงชีวิตของเธอ เธอเริ่มต้นวันก่อนทุกคน ตื่น และทำงานไปจนหลังพวกเราเข้านอน เธอเตรียมอาหารสามมื้อต่อวัน ทำความสะอาดบ้าน คอยรับใช้พ่อแม่ของผม และดูแลพวกเราห้าพี่น้อง พ่อกับแม่ไม่เคยจ่ายค่าจ้างให้เธอเลย หนำซ้ำยังดุด่าเธอเป็นประจำ ถึงแม้ไม่ได้ล่ามโซ่ แต่เธอก็เหมือนถูกล่ามเอาไว้ มีหลายคืนที่ผมเดินผ่านห้องนอนไปยังห้องน้ำแล้วมองเห็นเธอนอนขดตัวหลับอยู่ที่มุมห้องข้างกองเสื้อผ้า นิ้วมือยังคงกำผ้าที่เธอกำลังพับมันอยู่ก่อนจะผลอยหลับไป

ในสายตาเพื่อนบ้านชาวอเมริกัน ครอบครัวเราเป็นผู้อพยพตัวอย่าง พวกเขาบอกเราอย่างนั้น พ่อของผมจบกฏหมาย ส่วนแม่กำลังจะได้เป็นหมอ พี่และน้องรวมถึงตัวผมเองก็เรียนได้เกรดที่ดี พูดคำว่า “ได้โปรด” และ “ขอบคุณ” ติดปากอยู่เสมอ เราไม่เคยพูดถึงโลล่าเลย ความลับนี้อยู่ลึกลงไปใต้สิ่งที่เราเป็น อย่างน้อยก็หมายถึงสิ่งที่เด็กๆ อย่างพวกเราอยากจะเป็น

หลังจากที่แม่ของผมเสียชีวิตด้วยลูคีเมียในปี 1999 โลล่าก็มาอาศัยอยู่กับผมในเมืองเล็กๆ ทางตอนเหนือของซีแอทเทิล ผมมีครอบครัว มีหน้าที่การงาน มีบ้านในย่านชานเมือง - ช่างเป็นความฝันแบบอเมริกันชน แถมผมก็ยังมีทาสอีกคนหนึ่งด้วย

ณ ที่รับสัมภาระกรุงมะนิลา ผมเปิดซิปกระเป๋าเดินทางออกเพื่อดูให้แน่ใจว่าเถ้ากระดูกของโลล่ายังคงอยู่ที่นั่น เมื่อออกไปนอกอาคาร ผมสูดหายใจรับกลิ่นที่คุ้นเคย เป็นกลิ่นอึงอวลผสมควันท่อไอเสียปนกับกลิ่นขยะ มหาสมุทร ผลไม้หอม และเหงื่อไคล

เช้าตรู่ในวันถัดมาผมหาคนขับรถได้หนึ่งคน เป็นชายวัยกลางคนที่สุภาพเรียบร้อย เขาให้ผมเรียกชื่อเล่นของเขาว่า ดูดส์ (Doods) รถกระบะของเขาพาผมมุ่งสู่ถนนโดยแทรกผ่านการจราจรอันคับคั่งออกไป ภาพที่เห็นทำให้ตะลึงได้เสมอกับรถราอันคับคั่งกับจักรยานยนต์และรถสองแถวจำนวนมาก ผู้คนเบียดแทรกระหว่างยานยนต์และเดินผ่านไปบนถนนราวกับคลื่นมนุษย์ คนขายของข้างถนนเดินเท้าเปล่าไปข้างๆ รถยนต์เพื่อเร่ขายบุหรี่ ยาอมแก้เจ็บคอและถั่วต้ม เด็กขอทานหลายคนแนบใบหน้าของพวกเขาเข้ากับกระจกรถยนต์

ดูดส์กับผมกำลังเดินทางไปยังสถานที่ที่เรื่องราวของโลล่าเริ่มต้นขึ้น ทางเหนือของที่ราบในภาคกลางจังหวัดตาร์ลัค (Tarlac) ซึ่งเป็นแหล่งปลูกข้าวและเป็นบ้านของนายทหารยศร้อยโทสูบซิการ์เสียงดังนายหนึ่งที่มีชื่อว่าโทมาส อซุนซิออน (Tomas Asuncion) เขาเป็นเจ้าของที่ดินจำนวนมาก แต่กลับมีเงินไม่มากนัก และยังมีเมียน้อยหลายคนในบ้านหลายหลังบนที่ดินของตน ภรรยาของเขาเสียชีวิตจากการให้กำเนิดบุตรสาวเพียงคนเดียว ซึ่งก็คือแม่ของผมเอง เธอได้รับการเลี้ยงดูโดย อูตูซาน หรือ แปลตรงตัวว่า ผู้รับคำสั่ง (คนรับใช้)

ประวัติของความเป็นทาสบนเกาะแห่งนี้มีมายาวนาน นับตั้งแต่ก่อนชาวสเปนเดินทางมาถึง ชาวพื้นเมืองบนเกาะก็นำชาวเกาะคนอื่นๆ หรือลูกหนี้มารับใช้เป็นทาสอยู่ก่อนแล้ว ทาสนั้นมีหลายแบบ เริ่มจากนักสู้ที่จะได้รับอิสรภาพหลังการสู้รบชนะจนถึงคนรับใช้ในบ้านที่ถูกตีค่าเป็นทรัพย์สินอย่างหนึ่ง และจะถูกซื้อขายหรือแลกเปลี่ยนอย่างไรก็ได้ ทาสที่มีสถานภาพสูงสามารถเป็นนายทาสของทาสที่มีสถานภาพต่ำกว่าได้ ส่วนทาสที่มีสถานภาพต่ำก็สามารถเป็นนายทาสของพวกที่มีสถานะต่ำที่สุด บางรายเลือกเป็นทาสเพียงแค่ต้องการมีชีวิตรอด เพราะหากยอมพลีแรงงานเข้าแลก พวกเขาก็อาจจะได้รับอาหาร ที่พัก และการคุ้มครอง

เมื่อพวกคนสเปนเดินทางมาถึงในช่วงปี 1500 ก็จับชาวพื้นเมืองบนเกาะมาเป็นทาสแล้ว ภายหลังจึงได้นำทาสชาวแอฟริกันและอินเดียนเข้ามาด้วย ท้ายที่สุดกษัตริย์สเปนได้พยายามยกเลิกทาสทั้งในสเปนเองและประเทศอาณานิคมทั้งหลาย หากแต่บางส่วนของฟิลิปปินส์นั้นช่างกว้างใหญ่เกินกว่าเจ้าหน้าที่จะสามารถสอดส่องได้อย่างทั่วถึง ประเพณีทาสนี้ยังคงอยู่เมื่อสหรัฐอเมริกาเข้ามาในปี 1898 กระทั่งจนปัจจุบันนี้ แม้แต่คนที่ยากจนก็ยังสามารถมีอูตูซาน หรือกาตูลอง (คนรับใช้) หรือกาซามบาเฮ (คนรับใช้ในบ้าน) ได้ ตราบใดที่ยังมีผู้คนที่ยากจนมากกว่าตน ซึ่งมันยังคงมีอีกมาก

ร้อยโททอมเป็นนายทาสอยู่ถึงสามครอบครัว ทาสเหล่านั้นอาศัยอยู่บนที่ดินของเขา ในฤดูใบไม้ผลิปี 1943 ตอนที่ชาวเกาะตกอยู่ใต้การปกครองของญี่ปุ่น เขาก็ได้พาเด็กสาวคนหนึ่งมาจากหมู่บ้านที่อยู่ลงไปทางใต้ของถนน ซึ่งเป็นญาติที่แสนห่างของครอบครัวเขา เป็นครอบครัวชาวนา ร้อยโทเป็นคนเจ้าเล่ห์ เขาเห็นว่าเด็กสาวคนนี้แร้นแค้น ไร้การศึกษา และน่าจะเป็นคนหัวอ่อน พ่อกับแม่ของเด็กสาวต้องการให้เธอแต่งงานกับเจ้าของฟาร์มหมูที่แก่กว่าเธอเกือบเท่าหนึ่ง เธอเศร้าโศกเสียใจเป็นอย่างมาก แต่ไร้ซึ่งหนทางใด ทอมจึงยื่นข้อเสนอว่าเธอจะมีอาหารและที่พัก หากเธอยอมดูแลลูกสาวของเขาซึ่งเพิ่งจะมีอายุครบ 12 ปี

โลล่าตอบตกลง โดยหารู้ไม่ว่าข้อเสนอนี้จะผูกพันเธอไปจนสิ้นชีวิต

“เธอเป็นของขวัญของลูก จากพ่อ” ร้อยโททอมบอกแม่ผม
“หนูไม่ต้องการเธอ” แม่ตอบกลับโดยที่ก็รู้ว่าไม่มีทางเลือก

ร้อยโททอมออกเดินทางไปรบกับพวกญี่ปุ่น ทิ้งแม่ไว้กับโลล่าเพียงลำพังในบ้านไม้ที่ส่งเสียงเอี๊ยดอ๊าด โลล่าทำอาหาร ดูแลและแต่งตัวให้แม่ ถ้าทั้งสองออกไปตลาด โลล่าจะกางร่มให้เพื่อปกป้องแม่จากแสงแดด ในยามค่ำคืนหลังจากที่โลล่าทำงานให้อาหารสุนัข กวาดพื้น พับผ้าที่เธอซักด้วยมือในแม่น้ำคามิลิงเสร็จเรียบร้อย เธอก็จะนั่งลงข้างขอบเตียงของแม่ และพัดให้จนแม่หลับไป

โลล่า พูลิโด ตอนอายุได้ 18 ปี เธอมาจากครอบครัวที่ยากจนในชนบทของฟิลิปปินส์ ตาของผู้เขียน “มอบ” เธอให้กับลูกสาวของเขาเป็นของขวัญ


วันหนึ่งในระหว่างที่ร้อยโททอมกลับมาที่บ้านและจับได้ว่าแม่โกหกอะไรสักอย่างเกี่ยวกับเด็กผู้ชายที่แม่ไม่สมควรจะไปพูดคุยด้วย ทอมโกรธเกรี้ยวและสั่งให้แม่ไปยืนที่โต๊ะเพื่อลงโทษ แม่กลัวลนลานหลบอยู่กับโลล่าในมุมห้อง ทันใดนั้น แม่ก็พูดด้วยเสียงสั่นเครือว่าโลล่าจะรับโทษแทน โลล่ามองที่แม่อย่างเว้าวอน แต่กลับไม่เอ่ยวาจาใดออกมาเมื่อก้าวออกไปยังโต๊ะกินข้าวและกอดขอบโต๊ะเอาไว้ ทอมเงื้อเข็มขัดและฟาดเธอทั้งหมด 12 ครั้ง โดยเว้นแต่ละแส้ด้วยคำในประโยค แก. ต้อง. ไม่. โก. หก. พ่อ. แก. ต้อง. ไม่. โก. หก. พ่อ. โลล่าไม่เปล่งเสียงร้องสักนิด

แม่เล่าเรื่องนี้ตอนที่อายุมากแล้ว น้ำเสียงของแม่พึงพอใจปนอยู่ในความโหดร้ายของเรื่องราว พร้อมถามว่า พวกลูกเชื่อไหมล่ะว่าแม่ทำแบบนั้น เมื่อผมถามโลล่า โลล่าก็ขอฟังเรื่องราวนี้แบบที่แม่เล่า เธอฟังอย่างตั้งใจ หรี่ตาลง และหลังจากนั้น เธอก็มองมาที่ผมอย่างเศร้าสร้อยแล้วกล่าวเพียงสั้นๆ ว่า ใช่ เรื่องมันเป็นอย่างนั้นแหละ

7 ปีหลังจากนั้น ในปี 1950 แม่แต่งงานกับพ่อและย้ายไปอยู่มะนิลาโดยพาโลล่าไปด้วย

ร้อยโททอมมีอาการประสาทหลอนจากปีศาจ ในปี 1951 เขาก็ทำให้มันจบลงด้วยการลั่นปืนคาลิเบอร์.32 เข้าที่ขมับของตัวเอง แม่แทบจะไม่เคยพูดถึงเรื่องนี้เลย สิ่งที่แม่ได้จากเขาคือความเจ้าอารมณ์ ขี้ฉุนเฉียว ความมีอำนาจ และความเปราะบางที่ซ่อนไว้ แม่จดจำคำสอนของเขาได้ขึ้นใจ หนึ่งในนั้นก็คือการเป็นเจ้าบ้าน ลูกต้องจำให้ขึ้นใจเสมอว่าลูกคือผู้ออกคำสั่ง ลูกต้องมีอำนาจเหนือผู้ใต้บังคับบัญชาและให้พวกเขาอยู่ในที่ๆ สมควรอยู่เพื่อผลดีกับพวกเขาเองและของบ้านด้วย พวกเขาอาจจะคร่ำครวญบ่นว่า แต่ลึกลงไปในใจพวกเขาจะขอบคุณลูก พวกเขาจะรักลูก เพราะลูกช่วยให้พวกเขาเป็นคนที่พระผู้เป็นเจ้าปราถนาให้พวกเขาเป็น																																	   แก้ไขข้อความเมื่อ 21 มิถุนายน 2560 เวลา 19:17 น.
comment1:อาเธอร์ พี่ชายของผมเกิดในปี 1951 ผมตามมาเป็นคนที่สอง แล้วก็ตามติดมาด้วยน้องๆ อีก 3 คนอย่างรวดเร็ว พ่อกับแม่คาดหวังให้โลล่าทุ่มเทให้กับพวกเราเหมือนกับที่เธอจงรักภักดีต่อพวกเขา ในระหว่างที่โลล่าเลี้ยงพวกเรา พ่อกับแม่ก็ไปเรียนหนังสือและได้ปริญญาขั้นสูงเหมือนกับคนอีกจำนวนมากที่มีวุฒิการศึกษาอันสวยหรูแต่ปราศจากงานทำ และแล้วก็ถึงจุดเปลี่ยน เมื่อพ่อได้รับข้อเสนอให้ทำงานกระทรวงการต่างประเทศในตำแหน่งนักวิเคราะห์เชิงพาณิชย์ เงินเดือนอาจไม่เยอะมาก แต่ตำแหน่งของพ่อนั้นอยู่ที่สหรัฐอเมริกา ซึ่งเป็นความฝันที่จะสามารถทำทุกอย่างที่พวกเขาหวังให้กลายเป็นความจริงได้



โลล่าตอนอายุ 27 ปีกับอาเธอร์ พี่ชายคนโตของผู้เขียนก่อนที่จะเดินทางมายังสหรัฐอเมริกา

พ่อได้รับอนุญาตให้พาครอบครัวและคนรับใช้อีกหนึ่งคนไปด้วยได้ พ่อกับแม่รู้ดีว่าทั้งคู่จะต้องทำงาน ดังนั้นเขาจึงต้องให้โลล่าเลี้ยงดูพวกเราและดูแลบ้าน แม่ต้องหงุดหงิดเมื่อโลล่าไม่ยินยอมในทันที หลายปีต่อจากนั้น โลล่าบอกผมว่าเธอรู้สึกหวาดกลัว “มันไกลเกินไป บางทีพ่อกับแม่คุณอาจจะไม่ยอมให้ฉันกลับบ้าน”

ท้ายที่สุด สิ่งที่เกลี้ยกล่อมให้โลล่ายอมไปได้ก็คือคำสัญญาของพ่อว่าทุกอย่างจะแตกต่างไปที่อเมริกา พ่อบอกเธอว่า เมื่อใดที่เขากับแม่ตั้งตัวได้ก็จะให้ “เบี้ยเลี้ยง” แก่เธอ โลล่าจะสามารถเก็บเงินส่งไปให้พ่อแม่ของเธอและญาติๆ ในหมู่บ้านได้ พ่อแม่ของเธออาศัยในกระท่อมที่มีพื้นเป็นดิน โลล่าจะสามารถสร้างบ้านคอนกรีตให้พวกเขาและจะเปลี่ยนชีวิตของพวกเขาไปตลอดกาล ลองจินตนาการดูสิ

เราเดินทางมาถึงลอส เอนเจลิส ในวันที่ 12 พฤษภาคม 1964 ข้าวของทั้งหมดของเราใส่ไว้ในกล่องกระดาษที่มัดด้วยเชือก โลล่าอยู่กับแม่มาเป็นเวลา 21 ปีแล้วในตอนนั้น เธอเป็นมากกว่าพ่อกับแม่ของผมในหลายๆ ด้าน ผมมองเห็นใบหน้าของเธอเป็นคนแรกเมื่อตื่นนอนในตอนเช้า และเป็นคนสุดท้ายในตอนกลางคืน ตอนผมยังเป็นเด็กทารก ผมอ้อแอ้ออกมาเป็นชื่อของโลล่า (ซึ่งตอนแรกผมออกเสียงว่า โอ้ อา) ได้ก่อนที่ผมหัดพูดคำว่าแม่หรือพ่อเสียอีก ตอนเป็นเด็กน้อย ผมปฏิเสธที่จะเข้านอนหากโลล่าไม่นอนกอดผมไว้ หรืออย่างน้อยก็อยู่ใกล้ๆ

ผมอายุ 4 ปีตอนที่เรามาถึงสหรัฐอเมริกา จึงยังเด็กเกินไปที่จะตั้งคำถามถึงสถานะของโลล่าในครอบครัวของเรา แต่เมื่อผมและพี่น้องเติบโตขึ้นมาในสถานที่แห่งนี้ เราเริ่มมองโลกแตกต่างออกไปจากเดิม การที่พวกเราข้ามน้ำข้ามทะเลมาก็ได้นำพาสามัญสำนึกในแบบที่พ่อกับแม่ไม่สามารถทำให้มันเกิด หรือเลือกที่จะไม่ทำให้มันเกิดขึ้นมาด้วย

โลล่าไม่เคยได้รับเบี้ยเลี้ยงนั้นเลย เธอถามพ่อกับแม่แบบอ้อมๆ ในปีแรกๆ ของชีวิตในอเมริกา แม่ของเธอล้มป่วยลง (ผมทราบทีหลังว่าเป็นเพราะโรคบิด) และครอบครัวของเธอไม่สามารถจ่ายค่ายารักษาได้ “พอจะเป็นไปได้ไหม” เธอกล่าวกับพ่อแม่ผม แม่ถอนหายใจ ส่วนพ่อตอบกลับเป็นภาษาตากาล็อกว่า “แกกล้าถามได้อย่างไร เห็นไหมว่าเรากำลังลำบากกันแค่ไหน แกมีความละอายใจบ้างไหม”

พ่อกับแม่ยืมเงินมาเพื่อย้ายมาอยู่ที่สหรัฐอเมริกา และจากนั้นก็ยืมอีกเพื่อให้เราสามารถอยู่ได้ต่อไป พ่อถูกย้ายจากสถานกงศุลใหญ่ ณ แอลเอไปยังสถานกงศุลประจำประเทศฟิลิปปินส์ในซีแอทเทิล พ่อได้เงินเดือน 5,600 เหรียญสหรัฐต่อปี พ่อหางานที่สองทำโดยทำความสะอาดรถบรรทุกและงานที่สามเป็นคนตามเก็บหนี้ แม่ได้งานเป็นช่างเทคนิคในห้องแลบการแพทย์สองสามแห่ง เราแทบจะไม่ได้เจอพวกเขาเลย แต่เมื่อได้เจอ พ่อกับแม่ก็มักมีสภาพเหน็ดเหนื่อยอ่อนล้าและฉุนเฉียว

แม่มักจะกลับบ้านมาพร้อมกับบ่นโลล่าว่าทำความสะอาดบ้านได้ไม่ดีพอหรือลืมเก็บจดหมายเข้ามา “ฉันไม่ได้บอกแกหรือไงว่าฉันต้องการจดหมายพวกนั้นตอนที่กลับมาถึงบ้านน่ะ” แม่จะพูดเป็นภาษาตากาล็อกด้วยน้ำเสียงจิกกัด “มันไม่ยากไม่ใช่รึ ไอ้โง่ที่ไหนก็ต้องจำได้ทั้งนั้น” และพ่อก็จะกลับมาบ้านเพื่อเข้ามาเปลี่ยนกับแม่ เวลาที่พ่อขึ้นเสียง ทุกๆ คนในบ้านจะรู้สึกเหมือนตัวเล็กนิดเดียว บางคราวพ่อกับแม่ก็ร่วมมือกันจนกระทั่งโลล่าร้องไห้โฮ ราวกับว่านั่นคือเป้าหมายของทั้งคู่

มันทำให้ผมสับสน พ่อกับแม่ใจดีกับพวกเราพี่น้องรวมถึงตัวผมด้วยและเราก็รักพวกเขา แต่พ่อกับแม่สามารถรักใคร่พวกเราอยู่ได้ขณะหนึ่งแล้วเปลี่ยนไปโหดร้ายกับโลล่าได้ทันที ตอนผมอายุ 11 หรือ 12 ปีก็เริ่มสังเกตเห็นสถานการณ์ที่โลล่าต้องเผชิญอยู่ได้อย่างชัดเจน ตอนนั้นอาเธอร์ที่อายุมากกว่าผม 8 ปีก็เป็นเดือดเป็นแค้นแทนมาเป็นเวลานานแล้ว เขาเป็นคนใช้คำว่า “ทาส” มาอธิบายให้ผมเข้าใจในสิ่งที่โลล่าเป็น เขาบอกว่า ก่อนหน้านี้เขาเคยคิดว่าเธอก็เป็นแค่สมาชิกในครอบครัวเราที่โชคร้าย ผมเกลียดเวลาที่พ่อกับแม่ตะโกนใส่เธอ แต่ผมก็ไม่เคยคิดมาก่อนว่าทุกๆ อย่างที่พวกเขาทำจะเป็นสิ่งที่ผิดศีลธรรม
comment2:(ซ้าย) โลล่าเลี้ยงดูผู้เขียนและพี่น้อง บางครั้งก็เป็นผู้ใหญ่เพียงคนเดียวในบ้านเป็นเวลาหลายวัน
(ขวา) ผู้เขียน คนที่สองจากทางซ้าย กับพ่อแม่ พี่น้อง และโลล่า ห้าปีหลังจากมาถึงอเมริกา

“นายรู้จักใครที่โดนกระทำแบบที่เธอโดนไหมล่ะ” อาเธอร์ถาม “คนที่มีชีวิตแบบที่เธอเป็นน่ะ” เขากล่าวสรุปชีวิตของโลล่าใน ความเป็นจริง : ไม่ได้รับค่าจ้าง ถูกกดขี่ทุกๆ วัน ถูกด่ากราดเพียงแค่นั่งนานเกินหรือเพียงแค่ผลอยหลับเร็วเกินไป ถูกสั่งให้หยุดเมื่อพูดตอบ ใส่ชุดเก่าๆ ที่ได้รับมา กินอาหารเศษๆ ที่เหลือตามลำพังในห้องครัว แทบจะไม่เคยได้ออกนอกบ้าน ไม่มีเพื่อนหรืองานอดิเรก ไม่มีห้องส่วนตัว (ที่นอนของเธอในบ้านแต่ละหลังที่เราเคยอาศัยก็มักจะเป็นเช่นเก้าอี้นอนหรือที่เก็บของ หรือมุมหนึ่งในห้องน้องสาวของผม และเธอมักจะหลับไปท่ามกลางกองเสื้อผ้า)

คืนหนึ่งเมื่อพ่อพบว่าหลิง น้องสาวอายุ 9 ขวบของผมไม่รับประทานอาหารเย็น พ่อก็ดุด่าโลล่าว่าขี้เกียจ “ฉันพยายามป้อนเธอแล้ว” โลล่ากล่าวขณะที่พ่อยืนค้ำหัวจ้องมองเธอ อากัปกิริยาอ่อนแอที่เธอใช้ป้องกันตัวเองยิ่งทำให้พ่อโกรธมากขึ้น เขาต่อยเธอเข้าที่บริเวณใต้ไหล่ โลล่าวิ่งออกไปจากห้อง และผมได้ยินเสียงเธอครางราวกับสัตว์ที่โดนทำร้าย

“หลิงบอกว่าไม่หิว” ผมพูดขึ้น

พ่อกับแม่หันมามองผมราวกับประหลาดใจ ผมรู้สึกถึงความเกร็งบนใบหน้าที่ปกติแล้วจะเกิดก่อนที่น้ำตาจะไหล แต่ผมจะไม่มีทางร้องไห้ตอนนี้ ในแววตาของแม่มีเงาอะไรบางอย่างแฝงอยู่ เป็นสิ่งที่ผมไม่เคยเห็นมาก่อน หรือจะเป็นความอิจฉา?

“นี่ลูกกำลังปกป้องโลล่ารึ” พ่อถาม “ลูกกำลังทำอย่างนั้นใช่ไหม”
“หลิงบอกว่าไม่หิว” ผมพูดอีกครั้ง แทบจะเป็นเสียงกระซิบ

ตอนนั้นผมอายุ 13 ปี นั่นคือความพยายามครั้งแรกที่จะปกป้องผู้หญิงคนที่ใช้เวลาทั้งหมดของเธอเพื่อดูแลผม คนที่เคยกล่อมผมนอนด้วยทำนองเพลงตากาล็อก และเมื่อผมโตขึ้นก็แต่งตัว ป้อนข้าว รวมถึงเดินไปส่งที่โรงเรียนตอนเช้าและรับกลับในตอนบ่ายด้วย มีครั้งหนึ่งที่ผมล้มป่วยเป็นเวลานานจนร่างกายอ่อนแอเกินกว่าจะกินอาหารได้ เธอเคี้ยวอาหารจนแหลกเป็นคำเล็กๆ เพื่อใส่ปากให้ผมกลืน ฤดูร้อนหนึ่งเมื่อผมต้องใส่เฝือกทั้งสองขา (ข้อเข่าของผมมีปัญหา) เธอเช็ดตัวให้ เอายามาให้ในตอนกลางดึก และดูแลช่วยเหลือตลอดระยะเวลาพักฟื้น ผมงอแงตลอดเวลานั้น แต่เธอไม่เคยบ่นหรือหมดความอดทนกับผมเลย

การได้ยินเสียงเธอครวญครางทำให้ผมแทบเป็นบ้า

ในบ้านเกิด พ่อกับแม่ไม่มีความจำเป็นที่จะต้องปกปิดการปฏิบัติตนของพวกเขาต่อโลล่า แต่ในอเมริกาพวกเขายิ่งปฏิบัติกับเธอเลวร้ายกว่าเดิม แต่พยายามอย่างหนักที่จะปกปิดมันไว้ หากมีแขกมาเยี่ยม พ่อแม่มักจะทำเป็นไม่สนใจเธอ หรือหากมีคนถามก็จะโกหกและพยายามเปลี่ยนหัวข้อสนทนาอย่างรวดเร็ว ตลอดระยะเวลาห้าปีที่นอร์ธ ซีแอทเทิล เราอาศัยอยู่ตรงข้ามกับครอบครัวมิสเลอร์ ครอบครัวเสียงดังที่มีสมาชิก 8 คนที่เป็นผู้แนะนำให้เรารู้จักสิ่งต่างๆ อย่างมัสตาร์ด การตกปลาแซลมอน การตัดหญ้าในสวน ฟุตบอลในทีวี และการตระโกนระหว่างดูฟุตบอล โลล่ามักจะออกมาเสิร์ฟอาหารและเครื่องดื่มระหว่างเกม พ่อกับแม่จะยิ้มและขอบคุณเธอก่อนที่เธอจะหายตัวไปอย่างรวดเร็ว “ผู้หญิงตัวเล็กๆ คนนั้นที่คุณให้อยู่ในครัวน่ะคือใครหรือ” บิ๊ก จิม หัวหน้าครอบครัวมิสเลอร์เคยถามครั้งหนึ่ง พ่อตอบอย่างอายๆ ว่าเป็นญาติห่างๆ จากที่บ้านน่ะ

บิลลี่ มิสเลอร์ เพื่อนที่สนิทที่สุดของผมไม่เชื่อ เขาใช้เวลาอยู่ที่บ้านเรามากพอ เช่นบางคราวก็ทั้งสัปดาห์ เขาจึงพอจะสังเกตเห็นความลับของครอบครัวเรา มีครั้งหนึ่งเขาได้ยินแม่ผมกำลังตะโกนในครัวโดยบังเอิญ พอเขาโผล่พรวดเข้าไปเพื่อหาความจริงก็เห็นแม่ยืนหน้าดำหน้าแดงถลึงตาใส่โลล่าที่กำลังตัวสั่นอยุ่มุมห้อง ผมตามเข้าไปในไม่กี่วินาทีถัดมา สีหน้าที่ปรากฏอยู่บนใบหน้าของบิลลี่นั้นปนอยู่ระหว่างความอับอายกับความสงสัย นั่นมันอะไรกัน? ผมไม่ตอบ แล้วบอกเขาให้ลืมมันซะ ผมคิดว่าบิลลี่รู้สึกสงสารโลล่า เขาจึงพูดชมฝีมือทำอาหารของโลล่าไม่ขาดปาก และทำให้เธอหัวเราะในแบบที่ผมก็ไม่เคยเห็นมาก่อน ช่วงที่เขามาค้างที่บ้านเรา โลล่าจะทำอาหารฟิลิปปิโนจานโปรดของเขา ซึ่งก็คือ ทาปา เนื้อราดข้าว อาหารคือทางเดียวที่โลล่าสามารถสื่อสารได้อย่างมีพลังที่สุด ผมสามารถบอกได้เลยว่าสิ่งเธอเสิร์ฟมาให้นั้นเป็นเพียงแค่ต้องการทำให้เราอิ่มๆ ไป หรือเป็นวิธีที่เธอบอกรักต่อพวกเรา

ครั้งหนึ่งผมเคยเรียกโลล่าว่าป้าที่เป็นญาติห่างๆ บิลลี่เตือนผมว่าตอนที่เราเจอกันครั้งแรก ผมบอกเขาว่าเธอคือยายของผม

“อืม เธอก็เหมือนจะเป็นทั้งคู่น่ะแหละ” ผมตอบแบบมีพิรุธ
“แล้วทำไมเธอต้องทำงานตลอดเวลาด้วยล่ะ”
“เธอชอบทำงานน่ะ” ผมบอก
“พ่อกับแม่นาย ทำไมถึงชอบตะคอกใส่เธอ”
“เธอหูไม่ค่อยดีเท่าไหร่…”

การยอมรับความจริงจะหมายความว่าพวกเราทั้งหมดจะโดนเปิดโปง เราใช้ชีวิตทศวรรษแรกในประเทศนี้เพื่อเรียนรู้วิถีของดินแดนแห่งใหม่ และพยายามปรับตัวให้กลมกลืน การมีทาสย่อมไม่ใช่ทางที่จะทำให้เรากลมกลืนไปกับคนอื่น การมีทาสทำให้ผมสงสัยอย่างมากว่าเราเป็นคนประเภทไหนกัน สถานที่แบบไหนที่เราจากมา เราสมควรจะได้รับการยอมรับหรือไม่ ผมรู้สึกละอายไปทุกสิ่งอย่างรวมถึงการที่ผมกลายเป็นคนผิดด้วย ผมเองไม่ใช่หรือที่กินอาหารที่เธอปรุง ใส่เสื้อผ้าที่เธอซักรีดและแขวนเอาไว้ในตู้เสื้อผ้า แต่การสูญเสียเธอไปก็ย่อมจะทำให้เราเสียหายอย่างมาก

มีอีกเหตุผลหนึ่งที่เราต้องเก็บไว้เป็นความลับ เอกสารการเดินทางของโลล่าหมดอายุไปในปี 1969 แล้ว นับเป็นห้าปีหลังจากที่เรามาถึงสหรัฐฯ เธอเดินทางมาด้วยพาสปอร์ตพิเศษที่ผูกกับงานของพ่อ หลังจากที่พ่อมีปัญหากับเจ้านายหลายคน พ่อก็ออกจากงานที่สถานทูตและประกาศเจตนารมย์ที่จะอาศัยอยู่ต่อในสหรัฐฯ เขาจัดเตรียมยื่นสถานะผู้พำนักอาศัยถาวรให้กับครอบครัวตัวเอง แต่โลล่าไม่ได้รับสิทธิ์นั้น เขาควรต้องส่งเธอกลับไป
comment3:โลล่า อายุได้ 51 ปีในปี 1976 แม่ของเธอเสียชีวิตสองสามปีก่อนที่จะถ่ายภาพนี้ ส่วนพ่อของเธอเสียชีวิตในอีกไม่กี่ปีให้หลัง 
ทั้งสองครั้งเธอต้องการกลับบ้านแทบขาดใจ

เฟอร์มิน่าแม่ของโลล่า เสียชีวิตในปี 1973 พ่อของเธอ ฮิลาริโอนั้นเสียชีวิตปี 1979 ทั้งสองครั้งเธออยากจะกลับบ้านใจแทบขาด แต่พ่อกับแม่ของผมกลับพูดว่า “เสียใจด้วย” เราไม่มีเงิน แล้วก็ไม่มีเวลาด้วย พวกเราเด็กๆ ต่างก็ต้องการเธอ ในภายหลังพ่อแม่ยังยอมรับกับผมว่าพวกเขาเกรงว่าถ้าเจ้าหน้าที่จากทางการรู้เรื่องโลล่า ซึ่งจะต้องรู้แน่ๆ หากโลล่าพยายามจะกลับไป พวกเขาก็จะตกที่นั่งลำบาก จนอาจจะถึงถูกเนรเทศออกนอกประเทศได้ พวกเขาจึงไม่กล้าเสี่ยง สถานะของโลล่าจึงกลายเป็นสิ่งที่ชาวฟิลิปิโนเรียกกันว่า ตาโก นัง ตาโก (tago nang tago – TNT) “กำลังหลบหนี” เธออยู่แบบ TNT นี้ไปอีกเกือบ 20 ปีทีเดียว

แต่ละครั้งหลังจากที่พ่อและแม่ของโลล่าเสียชีวิต เธอก็หดหู่และไม่พูดไม่จาไปอีกหลายเดือน เธอแทบจะไม่ตอบกลับเมื่อพ่อกับแม่ทำตัวจู้จี้ใส่เธอ แต่พวกเขาก็ไม่ยอมหยุด และโลล่าก็เพียงแค่ก้มศีรษะแล้วทำงานของเธอไป

การที่พ่อลาออกจากงานเริ่มทำให้พวกเราลำบาก เราต้องประหยัดมากขึ้น พ่อกับแม่ก็ต่างโกรธเกรี้ยวใส่กัน พวกเขาพาเราโยกย้ายที่อยู่ครั้งแล้วครั้งเล่า จากซีแอทเทิลไปโฮโนลูลู และกลับมาซีแอทเทิล จากนั้นไปฝั่งตะวันออกเฉียงใต้ของบรองซ์และสุดท้ายก็ย้ายไปเมืองซึ่งเป็นที่แวะพักของรถบรรทุกที่มีชื่อว่า ยูมาทิลลา รัฐออเรกอน ประชากร 750 คน ช่วงที่เราต้องโยกย้ายไปมา แม่มักจะต้องทำงานตลอด 24 ชั่วโมง เริ่มจากเป็นแพทย์ฝึกหัด และต่อมาในฐานะแพทย์ประจำบ้าน ส่วนพ่อก็หายตัวไปคราวละหลายๆ วันทำงานเท่าที่จะหาได้ แต่เรามารู้ทีหลังว่าพ่อทำตัวเจ้าชู้ไปทั่ว และทำอะไรอื่นๆ อีกที่เราไม่รู้ มีครั้งหนึ่งพ่อกลับบ้านมาแล้วบอกเราว่า เขาสูญรถแวกอนใหม่ไปกับการเล่นไพ่แบล็คแจ๊ค

หลายๆ วันติดต่อกันในช่วงนั้น โลล่าจึงเป็นผู้ใหญ่เพียงคนเดียวในบ้าน เธอรู้รายละเอียดต่างๆ ในชีวิตเราแบบที่พ่อกับแม่ไม่เคยมีพื้นที่ให้กับสิ่งเหล่านั้น เพราะเพื่อนมาที่บ้าน เธอก็จะนั่งฟังเราเล่าเกี่ยวกับโรงเรียน เพื่อนชายหญิง และอื่นๆ ที่เราสนใจ แค่เพียงบทสนทนาที่เธอบังเอิญได้ยิน เธอก็สามารถไล่เรียงชื่อแรกของสาวที่ผมแอบชอบตั้งแต่ผมอยู่เกรดหกมาจนถึงมัธยมปลายได้เลย

ตอนที่ผมอายุได้ 15 ปี พ่อก็จากบ้านเราไปแบบไม่กลับมาอีกเลย ในตอนแรกผมเองก็ไม่อยากเชื่อ แต่ความจริงคือเขาทิ้งพวกเรา ลูกของเขา และแม่ไปหลังจาก 25 ปีที่แต่งงานครองคู่กันมา ปีนั้นแม่ก็ไม่สามารถสอบใบอนุญาตทางการแพทย์ได้อีกปี และสาขาเฉพาะทางของแม่คืออายุรศาสตร์ก็ไม่ได้ทำรายได้เป็นกอบเป็นกำ เมื่อพ่อไม่ได้จ่ายค่าเลี้ยงดูบุตร ฐานะการเงินของเราจึงลำบากเสมอมา

แม่รวบรวมกำลังกายใจไปทำงาน แต่ในเวลากลางคืนแม่ก็จมอยู่กับความสิ้นหวังและสงสารตัวเอง กำลังใจเพียงอย่างเดียวของแม่ในตอนนี้มาจากโลล่า หากแม่ฉุนเฉียวใส่โลล่าด้วยเรื่องเล็กน้อยไม่เป็นเรื่อง โลล่าก็ยิ่งเอาใจแม่ด้วยการทำอาหารที่แม่ชอบ ทำความสะอาดห้องนอนอย่างละเอียดละออมากขึ้น ผมเห็นทั้งสองคนอยู่ในห้องครัวเวลากลางดึก เล่าเรื่องเกี่ยวกับพ่ออย่างออกรส บางครั้งก็หัวเราะใส่กันแบบมีเลศนัย บางครั้งก็ระบายความโกรธแค้นต่อการกระทำของพ่อด้วยกันจนแทบไม่ทันสังเกตเห็นพวกเราที่แอบย่องเข้าออกกันอย่างเงียบๆ

คืนหนึ่งผมได้ยินแม่ร้องไห้สะอึกสะอื้นและวิ่งลงไปยังห้องนั่งเล่นเพื่อโถมตัวเข้าสู่อ้อมแขนของโลล่า โลล่ากระซิบปลอบแม่เบาๆ แบบเดียวกับที่เธอชอบทำต่อพวกเรารวมถึงผมด้วยตอนที่ยังเป็นเด็ก ผมอ้อยอิ่งอยู่ชั่วครู่ก่อนจะกลับไปที่ห้องของตัวเองด้วยความกลัวว่าแม่จะเห็นและประหลาดใจกับท่าทีของโลล่า
comment3-1:กรรมตามทัน ผช ผญ ที่ใจดำคู่นี้ เเต่คนละรูปเเบบสมน้ำหน้า

พี่อ่านตั้งแต่คำแรกจนตอนนี้พี่ไม่สามารถหยุดวางมือถือได้เลยเนื้อเรื่องน่าติดตามมากๆ ค่ะ
comment3-2:กรรมตามทัน ผช ผญ ที่ใจดำคู่นี้ เเต่คนละรูปเเบบสมน้ำหน้า

พี่อ่านตั้งแต่คำแรกจนตอนนี้พี่ไม่สามารถหยุดวางมือถือได้เลยเนื้อเรื่องน่าติดตามมากๆ ค่ะ
comment4:ดูดส์ฮัมเพลงเบาๆ ผมเผลองีบไปเหมือนเป็นระยะเวลาแค่ไม่กี่นาที และตื่นขึ้นมากับเสียงฮัมเพลงที่สดใสของเขา “เหลืออีกสองชั่วโมงเอง” เขาบอก ผมตรวจดูกล่องพลาสติกสีดำในประเป๋าที่อยู่ข้างกายให้แน่ใจว่ามันยังอยู่ และเงยหน้าขึ้นมองถนนโล่งยาวข้างหน้า ทางหลวงแมคอาเธอร์ ผมเหลือบมองดูเวลา “เฮ้ คุณเพิ่งบอกว่า ‘สองชั่วโมง’ เมื่อสองชั่วโมงที่แล้วนะ” ผมพูด ดูดส์ยังคงฮัมเพลงต่อ

การที่เขาไม่รู้อะไรเลยเกี่ยวกับจุดประสงค์การเดินทางของผมทำให้ผมโล่งใจ ผมเองก็ซ้อมบทพูดในหัวไว้บ้าง ผมมันไม่ได้ดีไปกว่าพ่อแม่ของตัวเองเลย ผมน่าจะทำอะไรได้มากกว่านี้เพื่อจะปลดปล่อยโลล่า และทำให้ชีวิตของเธอดีขึ้น ทำไมผมถึงไม่ได้ทำกันนะ ผมสามารถแจ้งให้เจ้าหน้าที่มาจับพ่อกับแม่ ถ้าจะทำก็ทำได้ แต่มันอาจจะทำให้ครอบครัวแหลกสลายไปในพริบตา ดังนั้น พวกเราพี่น้องจึงเก็บงำทุกสิ่งทุกอย่าง และแทนที่ครอบครัวเราจะแหลกสลายในพริบตา มันกลับค่อยๆ พังทลายลงอย่างช้าๆ แทน

ดูดส์และผมขับผ่านภูมิประเทศสวยงามที่ไม่ได้อยู่ในโบรชัวร์ท่องเที่ยวแต่เป็นของจริงที่มีชีวิตชีวา เมื่อเทียบกับในเมืองแล้วช่างสวยงามและกว้างใหญ่นัก ทิวเขาเรียงรายขนานกันกับทางหลวงตลอดสองข้างทาง ภูเขาแซมบาลีสอยู่ทางฝั่งตะวันตก แนวทิวเขาเซียร์รา มาเดรอยู่ทางฝั่งตะวันออก จากฝั่งตะวันตกจรดตะวันออกตามแต่ละสันเขา ผมสามารถมองเห็นแทบทุกเฉดสีจากเขียวไปจนเกือบดำ 

ดูดส์ชี้ไปที่ภูเขาพินาตูโบที่มองเห็นเป็นเงารางๆ อยู่ไกลๆ ผมเคยมาที่นี่แล้วในปี 1991 เพื่อรายงานเหตุการณ์หลังจากที่มันระเบิด นับเป็นครั้งที่ใหญ่ที่สุดเป็นอันดับสองในศตวรรษที่ 20 ธารโคลนภูเขาไฟที่เรียกว่าลาฮาร์ยังคงเกิดต่อเนื่องจนสิบกว่าปีต่อมา ฝังกลบหมู่บ้านโบราณ ไหลลงสู่แม่น้ำและหุบเขา ทำลายระบบนิเวศน์ลงทั้งหมด ลาฮาร์ไหลลงไปจนถึงตีนเขาของจังหวัดตาร์ลัค ที่ซึ่งพ่อแม่ของโลล่าใช้ชีวิตทั้งชีวิตของพวกเขาอยู่ที่นั่น และที่ซึ่งโลล่ากับแม่ของผมครั้งหนึ่งเคยอาศัยอยู่ด้วยกัน หลักฐานต่างๆ ของครอบครัวเราจำนวนมากสูญหายจากสงครามและน้ำท่วม ถึงตอนนี้บางส่วนก็ถูกกลบฝังอยู่ใต้โคลนลึกกว่า 20 นิ้ว

ชีวิตที่นี่ต้องเผชิญกับภัยพิบัติเป็นประจำ ไต้ฝุ่นคร่าชีวิตที่เกิดขึ้นหลายครั้งในแต่ละปี เหตุการณ์ความไม่สงบที่เกิดจากกลุ่มกองโจรไม่มีที่สิ้นสุด ภูเขาไฟที่หลับใหลอยู่แต่วันดีคืนดีก็จะตื่นขึ้นมา ประเทศฟิลิปปินส์นั้นไม่เหมือนกับจีนหรือบราซิลที่แผ่นดินสามารถรองรับความบอบช้ำได้ นี่คือประเทศที่เต็มไปด้วยเกาะเล็กเกาะน้อยกระจัดกระจายในทะเล เมื่อเกิดเหตุภัยพิบัติขึ้น ที่นี่ก็จะจมลงไปสักพัก จากนั้นจึงจะปรากฏขึ้นมาใหม่ แล้วชีวิตก็ดำเนินต่อไป คุณจะสามารถมองเห็นภูมิทัศน์แบบที่ดูดส์กับผมขับผ่านไปได้ ด้วยเหตุผลเรียบง่ายว่ามันยังคงอยู่ ณ ที่แห่งนั้นจึงทำให้มันยังสวยงาม


ทุ่งนาที่มายันทอค ใกล้กลับสถานที่โลล่าถือกำเนิด
comment5:สองสามปีหลังจากที่พ่อกับแม่แยกทางกัน แม่ผมก็แต่งงานใหม่ และบังคับให้โลล่าจงรักภักดีต่อสามีใหม่ของแม่ด้วย เขาอพยพมาจากโครเอเชียชื่อว่า อีวาน แม่รู้จักเขาผ่านเพื่อนคนหนึ่ง อีวานเรียนไม่จบมัธยมปลาย เขาเคยแต่งงานมาแล้วสี่ครั้ง แถมเป็นนักพนันตัวยงที่ชื่นชอบให้แม่คอยดูแลและมีโลล่าคอยรับใช้

อีวานทำให้โลล่าแสดงออกในแบบที่ผมเองก็ไม่เคยเห็นมาก่อน การแต่งงานของเขากับแม่ก่อปัญหาตั้งแต่แรกรวมถึงด้านการใช้เงินของเขาซึ่งเป็นสาเหตุหลัก มีครั้งหนึ่งระหว่างที่ทะเลาะกัน แม่กำลังร้องไห้และอีวานตะโกนใส่แม่ โลล่าเดินเข้าไปขวางกลางระหว่างสองคน เธอหันไปทางอีวาน และเรียกชื่อเขาด้วยเสียงหนักๆ เขาหันมามองโลล่า กระพริบตา แล้วนั่งลง

ผมและอินเดย์น้องสาวประหลาดใจมาก อีวานหนักประมาณ 250 ปอนด์ มีแก้วเสียงที่ใหญ่ขนาดสั่นสะเทือนกำแพงได้ โลล่าทำให้เขายอมจำนนเพียงแค่คำพูดเดียวเท่านั้น ผมเห็นเหตุการณ์แบบนี้อีกสองสามครั้ง แต่ส่วนใหญ่แล้วโลล่าจะรับใช้เขาโดยไม่มีข้อโต้แย้งแบบที่แม่ต้องการให้เธอทำ ผมอึดอัดใจเมื่อเห็นโลล่ายอมตกเป็นทาสให้กับอีกคนหนึ่ง โดยเฉพาะอย่างยิ่งคนแบบอีวาน แต่สิ่งที่ทำให้ผมระเบิดใส่แม่กลับเป็นสิ่งที่ธรรมดามากกว่านั้น
แม่มักจะอารมณ์เสียเมื่อโลล่าป่วย แม่ไม่ต้องการจะจัดการกับค่าใช้จ่ายที่เกิดขึ้นและเหตุการณ์ที่ไม่ปกติแบบนั้น จึงโทษโลล่าว่าแกล้งทำเป็นป่วยหรือไม่ยอมดูแลตัวเอง แม่เลือกวิธีที่สองเมื่อฟันของโลล่าค่อยๆ ร่วงในช่วงปี 1970 โลล่าบอกมาเป็นเวลาหลายเดือนแล้วว่าเธอเจ็บปาก
“ถ้าไม่แปรงฟันให้ถูกวิธีก็จะเป็นแบบนี้แหละ” แม่บอกเธอ

ผมบอกว่าโลล่าควรจะไปพบทันตแพทย์ เธออายุ 50 กว่าแล้ว และไม่เคยไปหาทันตแพทย์เลย ผมกำลังเรียนอยู่ที่มหาวิทยาลัยที่อยู่ห่างออกไปหนึ่งชั่วโมง ผมพูดเรื่องนี้ซ้ำแล้วซ้ำเล่าทุกครั้งที่กลับมาเยี่ยมบ้าน หนึ่งปี แล้วก็สองปีผ่านไป โลล่ากินแอสไพรินทุกวันเพื่อระงับความปวด และฟันของเธอดูราวกับสโตนเฮนจ์ที่เอียงกระเท่เร่ คืนหนึ่ง หลังจากที่ผมเห็นเธอเคี้ยวขนมปังในปากด้วยข้างฟันที่ยังคงมีฟันกรามหลงเหลืออยู่ ผมก็หมดความอดทนอีกต่อไป

ผมทะเลาะกับแม่จนดึกดื่นในคืนนั้น เราต่างก็ถกเถียงกันคนละประเด็น แม่บอกว่าเหนื่อยกับการทำงานหนักสายตัวแทบขาดเพื่อหาเงินมาดูแลทุกๆ คน และหน่ายกับการที่ลูกๆ ของแม่เข้าข้างโลล่าเสมอๆ ทำไมเราถึงไม่พาโลล่าไปด้วยล่ะ แม่ไม่เคยต้องการโลล่าแต่แรกอยู่แล้ว และแม่ก็ขอพรจากพระเจ้าว่าไม่น่าให้ไอ้ลูกที่อวดดี เสแสร้ง และมือถือสากปากถือศีลแบบผมเกิดมาเลย

ผมซึมซับคำพูดของแม่ ก่อนที่จะโต้กลับไปว่า แม่เองน่าจะรู้ดีเกี่ยวกับการทำตัวมือถือสากปากถือศีล ทั้งชีวิตของแม่ใส่หน้ากากตลอดเวลา ถ้าแม่จะหยุดสงสารตัวเองเพียงแค่นาทีเดียว แม่ก็จะเห็นว่าโลล่าแทบจะไม่สามารถเคี้ยวอาหารได้เพราะไอ้ฟันบ้าๆ ของเธอกำลังผุพังร่วงหล่นจากหัวของเธอ แม่จะสามารถมองโลล่าในฐานะมนุษย์ที่มีเลือดเนื้อคนหนึ่งแทนที่จะเป็นทาสที่ให้ข้าวให้น้ำเพื่อรับใช้แม่แค่สักครั้งได้ไหม
“ทาสเหรอ” แม่พูดเหมือนไม่เชื่อในคำนั้น “ทาสเนี่ยนะ”

ค่ำคืนนั้นจบลงที่แม่ประกาศว่าผมไม่มีวันเข้าใจความสัมพันธ์ระหว่างแม่กับโลล่า ไม่มีวัน น้ำเสียงของแม่เค้นออกมาจากลำคอและฟังดูเจ็บปวดเสียจนแม้นึกถึงในตอนนี้ที่ผ่านมานานหลายปีแล้วก็ทำให้รู้สึกเหมือนโดนต่อยเข้าที่ท้อง มันเป็นสิ่งเลวร้ายที่จะเกลียดแม่ของตัวเอง แต่ในคืนนั้นผมก็ทำมัน สายตาของแม่ก็ชัดเจนว่าแม่เองก็รู้สึกอย่างเดียวกับผมเช่นกัน

การที่เราทะเลาะกันทำให้แม่ยิ่งหวาดกลัวว่าโลล่าจะพรากลูกๆ ไปจากแม่แล้ว และแม่จะต้องทำให้โลล่าชดใช้ แม่ใช้งานโลล่าหนักยิ่งกว่าเดิม แม่ทรมานเธอโดยพูดว่า “หวังว่าเธอจะมีความสุขนะที่ลูกๆ เธอเกลียดฉันแล้วน่ะ” หากเราช่วยโลล่าทำงานบ้าน แม่ก็จะโกรธเป็นฟืนเป็นไฟ “เธอควรเข้านอนได้แล้วล่ะโลล่า” แม่มักพูดอย่างประชดประชัน “เธอทำงานมาหนักมากแล้ว ลูกๆ เธอเขาเป็นห่วงน่ะ” หลังจากนั้นแม่ก็จะพาโลล่าเข้าไปในห้องนอนเพื่อพูดด้วย แล้วโลล่าก็จะเดินออกมาด้วยตาบวมๆ ท้ายที่สุดแล้วโลล่าจึงขอร้องให้เราหยุดช่วยเหลือเธอ

ทำไมเธอถึงยอมอยู่ล่ะ เราถาม

“แล้วใครจะทำอาหารล่ะ” โลล่าตอบ ซึ่งผมเข้าใจว่าเธอหมายความว่า ใครล่ะจะทำทุกๆ อย่าง ใครกันจะดูแลพวกเรา ดูแลแม่ มีอีกครั้งนึงเธอบอกว่า “แล้วฉันจะไปอยู่ที่ไหนล่ะ” นี่เองที่ทำให้ผมอึ้งไปกับคำตอบที่เป็นเหตุเป็นผลที่สุด การมาอเมริกาของเราผ่านไปอย่างรวดเร็ว ก่อนที่เราจะหายใจหายคอทันหนึ่งทศวรรษก็ผ่านไป เราหันกลับไปและทศวรรษที่สองก็กำลังจะหมดลง ผมของโลล่ากลายเป็นสีเทา เธอได้ข่าวว่าญาติพี่น้องที่บ้านที่ไม่เคยได้รับการช่วยเหลือที่เธอเคยสัญญาต่างสงสัยว่าเกิดอะไรขึ้นกับเธอ เธอละอายที่จะกลับไป

เธอไม่รู้จักใครในอเมริกา และไม่รู้จะไปไหนมาไหนอย่างไร โทรศัพท์ทำให้เธองง และเครื่องมือเครื่องใช้ต่างๆ เช่น เอทีเอ็ม อินเตอร์คอม เครื่องขายของอัตโนมัติ หรืออะไรก็ตามที่มีแป้นพิมพ์ทำให้เธอตระหนก ผู้คนที่พูดอย่างรวดเร็วทำให้เธอไม่กล้าโต้ตอบ และภาษาอังกฤษที่ไม่แตกฉานทำให้คนอื่นไม่เข้าใจเธอเช่นกัน เธอไม่สามารถทำการนัดหมาย จัดการเดินทาง กรอกเอกสาร หรือสั่งอาหารโดยปราศจากความช่วยเหลือได้
ผมทำบัตรเอทีเอ็มซึ่งเป็นบัตรเสริมพ่วงกับบัญชีของผมให้โลล่า และสอนเธอใช้ เธอทำสำเร็จครั้งหนึ่งแต่ครั้งที่สองเธอก็งง และไม่พยายามใช้มันอีก เธอเก็บบัตรเอาไว้เพราะเธอถือว่ามันเป็นของขวัญจากผม

ผมเคยลองสอนเธอขับรถ เธอปฏิเสธความคิดนี้โดยโบกมือปัด แต่ผมไปรับและอุ้มเธอขึ้นรถให้นั่งตรงที่นั่งด้านคนขับ เราทั้งคู่หัวเราะพร้อมกัน ผมใช้เวลา 20 นาทีสอนเธอให้รู้จักแผงควบคุมต่างๆ แววตาของเธอเปลี่ยนจากรื่นเริงเป็นหวาดกลัว เมื่อผมสตาร์ทเครื่องและไฟที่แผงหน้าปัดสว่างขึ้น เธอก็วิ่งออกนอกรถเข้าไปในบ้านก่อนที่ผมจะสามารถเอ่ยอะไรออกมาได้ ผมพยายามอีกสองสามครั้งหลังจากนั้น

ผมคิดว่าหากขับรถได้ชีวิตเธอจะเปลี่ยนไป เธอจะสามารถไปไหนมาไหนก็ได้ และหากเมื่อใดที่เกิดเรื่องที่เธอไม่สามารถทนแม่ได้อีกต่อไป เธอก็จะสามารถขับรถจากไปตลอดกาล
comment6:ถนนสี่เลนแคบเข้ามาเหลือเพียงสอง ทางเท้ากลายเป็นทางก้อนกรวด คนขับรถสามล้อแทรกตัวไปมาระหว่างรถยนต์กับควายที่กำลังเทียมไม้ไผ่ บางครั้งสุนัขหรือแพะก็วิ่งข้ามถนนตัดหน้ารถกระบะของเราจนเกือบจะครูดกับกันชนรถ ดูดส์ไม่ชะลอเลย ตัวอะไรก็ตามที่ไม่สามารถข้ามผ่านไปได้ก็จะกลายมาเป็นสตูว์ในวันนี้แทนที่จะเป็นพรุ่งนี้ นี่แหละกฏของถนนในต่างจังหวัด

ผมกางแผนที่ออกแล้วเทียบเส้นทางที่เรากำลังเดินทางไปยังหมู่บ้านมายันทอค (Mayantoc) ที่เป็นจุดหมายปลายทาง ไกลออกไปนอกหน้าต่างมีร่างคนเห็นเป็นตัวเล็กๆ กำลังค้อมตัวราวกับตะปูที่โค้งงอจำนวนมาก ชาวบ้านกำลังเก็บเกี่ยวข้าวด้วยวิธีการแบบเดียวกับที่ทำมาแล้วนับพันๆ ปี เราใกล้จะถึงแล้ว

ผมแตะกล่องพลาสติกราคาถูกกล่องนั้นแล้วรู้สึกเสียใจที่ไม่ได้ซื้อโกศจริงๆ ที่ทำจากกระเบื้องเคลือบหรือไม้โรสวู้ด ญาติๆ ของโลล่าจะคิดอย่างไรกันนะ แต่พวกเขาเหลือกันอยู่ไม่มากแล้ว พี่น้องเพียงคนเดียวที่เหลืออยู่ในแถบนี้ซึ่งก็คือ เกรกอเรีย อายุ 98 ปี มีคนบอกผมว่าความทรงจำของเธอเริ่มเลอะเลือนแล้ว ญาติๆ บอกว่าทุกครั้งที่เธอได้ยินชื่อของโลล่า เธอจะร้องไห้โฮออกมา จากนั้นก็ลืมไปอย่างรวดเร็วว่าร้องทำไม


(ซ้าย)โลล่ากับผู้เขียนในปี 2008  (ขวา)ผู้เขียนกับน้องสาวของโลล่าที่ชื่อเกรกอเรีย

ผมติดต่อกับหลานสาวคนหนึ่งของโลล่ามาโดยตลอด เธอเตรียมกำหนดการของวันนี้เอาไว้หมดแล้ว เมื่อผมเดินทางไปถึงจะมีพิธีไว้อาลัยที่จัดเป็นการภายใน ตามด้วยบทสวด และพิธีฝังเถ้ากระดูกลงไปในหลุมที่มายันทอค อีเทอร์นัลเมมโมเรียลพาร์ค นับเป็นเวลาห้าปีผ่านไปแล้วที่โลล่าเสียชีวิตลง แต่ผมยังไม่ได้กล่าวคำอำลาสุดท้ายเลย ตลอดทั้งวันนี้ผมรู้สึกเศร้าโศกอย่างมากแต่ก็พยายามจะไม่แสดงออกเพราะไม่อยากร้องไห้ต่อหน้าดูดส์ เหนือกว่าความละอายที่ผมรู้สึกจากสิ่งที่ครอบครัวผมปฏิบัติต่อโลล่า และเหนือกว่าความวิตกว่าญาติๆ ของเธอในมายันทอคจะต้อนรับผมอย่างไร คือความรู้สึกอันหนักหน่วงต่อการสูญเสียเธอ ราวกับว่าเธอเพิ่งเสียไปเพียงแค่หนึ่งวันก่อนหน้านี้

ดูดส์มุ่งหน้าไปทางตะวันตกเฉียงเหนือสู่ทางหลวงโรมูโล จากนั้นก็เลี้ยวหักศอกไปทางซ้ายสู่เมืองคามิลิง เมืองที่แม่กับร้อยโททอมเคยอาศัยอยู่ ถนนสองเลนแคบเข้ามาเหลือเพียงเลนเดียว ถนนกรวดเปลี่ยนเป็นดินลูกรัง ถนนเส้นนี้ทอดยาวขนานไปกับแม่น้ำคามิลิง ตามข้างทางมีบ้านที่สร้างจากไม้ไผ่อยู่กันเป็นกลุ่ม เนินเขาเขียวอยู่เบื้องหน้าเรา ถึงจุดหมายปลายทางแล้ว
comment7:ผมกล่าวคำอาลัยให้กับงานศพของแม่ ทุกสิ่งที่กล่าวไปนั้นล้วนเป็นความจริงว่าแม่เป็นคนที่กล้าหาญและมีชีวิตชีวา ถึงแม้แม่อาจจะทำอะไรที่แย่ลงไปบ้าง แต่ก็ได้ทำไปอย่างดีที่สุดแล้ว แม่สดใสเปล่งปลั่งเวลาที่มีความสุข แม่รักลูกๆ และได้มอบบ้านที่แท้จริงให้กับพวกเราที่ซาเล็ม รัฐออเรกอน ที่ตลอดช่วงปี 80-90 กลายมาเป็นที่พำนักถาวรของเราแบบที่เราไม่เคยมีมาก่อน และผมปรารถนาจะขอบคุณแม่อีกสักครั้งว่าเราทุกคนรักแม่

ผมไม่ได้กล่าวถึงโลล่าราวกับตั้งใจที่จะกันโลล่าออกจากความคิด ช่วงที่ผมอยู่กับแม่ในบั้นปลายชีวิตของแม่ การจะรักแม่ได้จำเป็นต้องใช้การผ่าตัดความคิดแบบนั้น มันเป็นหนทางเดียวที่เราจะสามารถเป็นแม่และลูกกันได้ในแบบที่ผมต้องการ โดยเฉพาะอย่างยิ่งเมื่อสุขภาพของแม่เริ่มถดถอยลงในช่วงกลางทศวรรษที่ 90 จากโรคเบาหวาน มะเร็งเต้านม มะเร็งในเลือดและไขกระดูกแบบฉับพลัน จากคนที่แข็งแรงดี แม่ทรุดลงอย่างรวดเร็วกลายเป็นคนป่วยหนักราวกับใช้เวลาเพียงแค่ชั่วข้ามคืน

หลังจากการทะเลาะใหญ่ครั้งนั้น ผมก็แทบจะเลี่ยงกลับบ้าน พออายุได้ 23 ปี ผมก็ย้ายไปซีแอทเทิล แต่เมื่อได้กลับมาเยี่ยมบ้านผมก็เห็นความเปลี่ยนแปลงเกิดขึ้น แม่ยังคงเป็นแม่คนเดิมแต่ไม่แข็งกร้าวเหมือนเดิม แม่พาโลล่าไปทำฟันปลอมอย่างดีและยอมให้โลล่ามีห้องนอนของตัวเอง แม่ให้ความร่วมมือเหมือนตอนที่ผมและพี่น้องพยายามเปลี่ยนสถานะ TNT ของโลล่า ร่างกฏหมายกำหนดเกณฑ์ผู้อพยพของประธานาธิบดีโรนัลด์ เรแกนในปี 1986 ทำให้ผู้อพยพที่เข้าเมืองอย่างผิดกฏหมายหลายล้านคนมีสิทธิ์ได้รับการอภัยโทษ มันเป็นกระบวนการที่ใช้เวลานานแต่ในที่สุดโลล่าก็กลายมาเป็นพลเมืองในเดือนตุลาคมปี 1998 สี่เดือนหลังจากที่แม่ได้รับการวินิจฉัยว่าเป็นมะเร็งไขกระดูก แม่อยู่ได้อีกเพียงปีเดียวต่อจากนั้น

ในช่วงเวลานั้น แม่และอีวานเดินทางท่องเที่ยวไปยังลินคอล์นซิตี้บนชายฝั่งออเรกอน และบางครั้งก็พาโลล่าไปด้วย โลล่ารักมหาสมุทร ในอีกฝากฝั่งนั่นคือหมู่เกาะที่เธอใฝ่ฝันจะได้กลับไป โลล่าไม่เคยมีความสุขใดมากเท่าเวลาที่แม่มีความสุขและผ่อนคลายเมื่ออยู่ใกล้ๆ เธอ จะแค่บ่ายวันหนึ่งที่ชายฝั่งทะเลหรือเพียงแค่ 15 นาทีในครัวที่พูดคุยกันเกี่ยวกับวันเวลาเก่าๆ ในจังหวัดที่ทั้งคู่จากมาก็เพียงพอแล้วที่จะทำให้โลล่าลืมช่วงเวลาแห่งความทุกข์ทรมาน
comment8:แม้ผมไม่อาจลืมได้ง่ายดายเช่นนั้น แต่ผมก็ได้เห็นแม่ในแง่มุมที่ต่างออกไป ก่อนที่แม่จะเสีย แม่มอบบันทึกส่วนตัวที่บรรจุอยู่ในหีบใบใหญ่สองหีบจนเต็ม ผมเปิดอ่านทีละหน้าในขณะที่แม่กำลังนอนหลับอยู่ห่างออกไปไม่กี่ฟุต ผมมองเห็นชิ้นส่วนของชีวิตแม่ที่ผมเคยปฏิเสธจะมองมันเป็นเวลาหลายปี แม่เข้าโรงเรียนแพทย์สมัยที่ยังไม่มีผู้หญิงเรียนมากนัก แม่มาอเมริกาและสู้เพื่อให้ได้รับการยอมรับทั้งในฐานะผู้หญิงคนหนึ่ง และในฐานะแพทย์ซึ่งเป็นผู้อพยพ แม่ทำงานเป็นเวลาสองทศวรรษที่ศูนย์ฝึกหัดแฟร์วิวในซาเลม สถาบันของรัฐเพื่อผู้พิการที่มีพัฒนาการผิดปกติ ที่ตลกก็คือ แม่ให้การดูแลผู้ที่มีฐานะเสียเปรียบในสังคมตลอดชีวิตการทำงาน พวกเขายกย่องแม่ เพื่อนร่วมงานผู้หญิงกลายมาเป็นเพื่อนสนิท พวกเธอออกไปทำสิ่งต่างๆ ที่สาวๆ ทำกัน เช่น ชอปปิ้งรองเท้า จัดงานปาร์ตี้เครื่องแต่งกายที่บ้านแต่ละคน แลกเปลี่ยนของขวัญตลกๆ เช่น สบู่รูปเจ้าโลก และปฏิทินผู้ชายกึ่งเปลือยแล้วก็หัวเราะกรี๊ดกร๊าด เมื่อดูรูปภาพงานปาร์ตี้ของแม่ ผมก็รับรู้ว่าแม่มีอีกชีวิตและตัวตนหนึ่งที่อยู่ห่างไกลจากครอบครัวและโลล่า ซึ่งก็แน่นอนอยู่แล้ว

แม่เขียนบรรยายอย่างละเอียดเกี่ยวกับลูกแต่ละคนว่าแม่รู้สึกต่อพวกเราอย่างไรในวันนั้นๆ ภาคภูมิใจ รักใคร่ หรือผิดหวัง แม่เขียนบรรยายถึงสามีเยอะเลยทีเดียวโดยพยายามจะเข้าใจพวกเขาในฐานะตัวละครที่มีความซับซ้อนในเรื่องของแม่ พวกเราทั้งหมดล้วนเป็นบุคคลที่มีความสำคัญในขณะที่โลลาไม่มีความสำคัญนัก หากโลล่าถูกกล่าวถึงก็เป็นตัวละครในเรื่องของอีกคนหนึ่ง “โลล่าพาอเล็กซ์สุดที่รักของฉันเดินไปโรงเรียนใหม่เมื่อเช้านี้ ฉันหวังว่าเขาจะมีเพื่อนใหม่เร็วๆ และเขาจะไม่รู้สึกเศร้ากับการต้องย้ายบ้านอีกครั้ง...” อาจจะมีอีกสองหน้าที่เกี่ยวกับผม แต่ไม่มีการพูดถึงโลล่าอีก

วันก่อนที่แม่จะเสียชีวิต บาทหลวงคาทอลิกมาที่บ้านเพื่อทำพิธีครั้งสุดท้ายให้กับแม่ โลล่านั่งอยู่ข้างเตียง ในมือถือแก้วน้ำใส่หลอดเตรียมยกขึ้นป้อนที่ปากของแม่ เธอใส่ใจดูแลแม่เป็นพิเศษและอ่อนโยนเป็นพิเศษเช่นกัน เธออาจจะฉวยโอกาสตอนที่แม่อ่อนแอหรือแก้แค้นแม่ก็ได้ แต่เธอกลับทำตรงกันข้าม

บาทหลวงถามแม่ว่ามีสิ่งใดที่อยากให้อภัยหรืออยากได้รับการให้อภัยไหม แม่กวาดสายตาไปรอบห้องด้วยเปลือกตาอันหนักอึ้ง ไม่กล่าวคำใด จากนั้น โดยที่ไม่ได้มองไปที่โลล่า แม่เอื้อมตัววางฝ่ามือไปบนศีรษะของเธอโดยที่ไม่พูดอะไรออกมา
comment9:โลล่าอายุ 75 ปีตอนที่มาอาศัยอยู่กับผม ผมแต่งงานแล้ว มีลูกสาวสองคน เราอาศัยอยู่ในบ้านไม้อันอบอุ่นกลางสวนป่า จากชั้นสองของบ้านเราสามารถมองเห็นอ่าวพูเจ็ท (Puget Sound) เรามีห้องนอนสำหรับโลล่าและอนุญาตให้เธอทำอะไรก็ได้ที่เธอต้องการ จะนอนหลับ ดูละคร หรือไม่ทำอะไรตลอดทั้งวันเลยก็ได้ เธอสามารถผ่อนคลายและมีอิสระเป็นครั้งแรกในชีวิต แต่ผมน่าจะรู้ว่ามันไม่ได้ง่ายอย่างที่คิด

ผมแทบลืมสิ่งต่างๆ ที่โลล่าทำซึ่งทำให้ผมหัวปั่นไปหมดแล้ว เธอจะคอยเตือนให้ผมใส่เสื้อกันหนาวเพราะจะได้ไม่เป็นหวัด (ผมอายุ 40 กว่าปีแล้วในตอนนั้น) เธอบ่นเกี่ยวกับพ่อและอีวานอย่างไม่หยุดหย่อนว่าพ่อผมเป็นคนขี้เกียจ ส่วนอีวานเป็นปลิงดูดเลือด ผมเริ่มเรียนรู้ที่จะไม่ใส่ใจเธอ แต่สิ่งที่ยากที่สุดในการไม่ใส่ใจนั้นคือนิสัยชอบเก็บข้าวของของเธอ เธอไม่ยอมทิ้งสิ่งใดเลย เธอเคยไปค้นดูในถังขยะเพื่อจะแน่ใจว่าเราไม่ได้โยนอะไรที่ยังใช้ได้ทิ้ง เธอซักและใช้กระดาษเช็ดมือซ้ำๆ จนกระทั่งมันยุ่ยไปกับมือเธอ (คนอื่นๆ ไม่ยอมเข้าใกล้มันแน่นอน) ในครัวล้นไปด้วยถุงใส่ของชำ กล่องใส่โยเกิร์ต และกระปุกแตงกวาดอง ส่วนต่างๆ ในบ้านเรากลายเป็นที่เก็บของสำหรับสิ่งที่ไม่มีคำอื่นใดจะเรียกได้นอกจาก “ขยะ”

เธอทำอาหารเช้าถึงแม้ว่าจะไม่มีใครที่กินมากไปกว่ากล้วยหนึ่งลูกหรือธัญพืชแบบแท่งในตอนเช้า ซึ่งปกติแล้วเรามักจะรีบออกจากบ้าน เธอทำเตียงและซักเสื้อผ้าให้เรา เธอทำความสะอาดบ้าน ผมเคยพยายามบอกโลล่าแบบสุภาพในตอนแรกๆ ว่า “โลล่า ป้าไม่ต้องทำก็ได้นะ” “โลล่า เดี๋ยวพวกเราจัดการเอง” “โลล่า นั่นน่ะเป็นหน้าที่ของพวกสาวๆ” เธอก็มักจะตอบว่า โอเค แต่ยังคงทำมันต่อไป

ผมรู้สึกไม่สบายใจเมื่อเห็นเธอยืนกินอาหารในครัว หรือดูอึดอัดและรีบทำความสะอาดตอนที่ผมเดินเข้ามาในห้อง หลายๆ เดือนเข้าผมจึงจับเธอนั่งลงอธิบาย

“ผมไม่ใช่พ่อนะ และป้าก็ไม่ได้เป็นทาสที่นี่” ผมพูดและกล่าวต่อถึงตัวอย่างต่างๆ ที่โลล่าทำที่เหมือนกับการกระทำของทาส เมื่อผมรู้สึกตัวว่าเธอกำลังงุนงง ผมหายใจเข้าลึกๆ จับใบหน้าของเธอไว้ด้วยมือทั้งสองข้าง ใบหน้าน้อยๆ ของเธอตอนนี้มองจ้องมาที่ผมราวกับกำลังค้นหาอะไรบางอย่าง ผมจูบที่หน้าผากเธอ “นี่คือบ้านของป้า” ผมบอก “ป้าไม่ได้อยู่ที่นี่เพื่อคอยรับใช้เรา ทำตัวให้สบาย โอเคนะ”

“โอเค” เธอตอบ แล้วก็กลับไปทำความสะอาดต่อ

เธอไม่รู้ว่าจะทำตัวแบบอื่นได้อย่างไร ผมค่อยรู้ตัวว่าต้องใช้คำแนะนำนั้นแหละกับตัวเองและทำใจให้สบาย ถ้าเธออยากจะทำกับข้าวก็ปล่อยเธอ ขอบคุณเธอ และค่อยล้างจาน ผมต้องเตือนตัวเองบ่อยๆ ว่า ปล่อยเธอทำตามใจเถอะ

คืนหนึ่งผมกลับบ้านมาแล้วเห็นเธอนั่งอยู่บนโซฟากำลังเล่นปริศนาอักษรไขว้ เท้าชี้ขึ้น ทีวีก็เปิดไว้ ข้างๆ เธอมีถ้วยชาวางอยู่ เธอเหลือบตามามองผมแล้วยิ้มอย่างอายๆ มองเห็นฟันปลอมอันสวยงาม จากนั้นก็กลับไปทำปริศนาอักษรไขว้ต่อ ผมคิดว่านี่แหละนับว่ามีพัฒนาการแล้ว

เธอปลูกดอกไม้ในสวนหลังบ้าน มีกุหลาบ ทิวลิป และกล้วยไม้นานาพันธุ์ แถมยังใช้เวลาทั้งบ่ายเพื่อดูแลมัน เธอเดินไปรอบๆ หมู่บ้าน ตอนอายุประมาณ 80 ปี ข้อเข่าก็เริ่มเสื่อม เธอจึงต้องเริ่มใช้ไม้เท้า เวลาอยู่ในครัวเธอก็เปลี่ยนจากเชฟใหญ่ไปเป็นศิลปินผู้รังสรรค์อาหารต่อเมื่อรู้สึกอยากจะทำ เธอยังคงทำอาหารแบบจัดเต็มและอมยิ้มอย่างเปี่ยมสุขเวลาที่เราเอร็ดอร่อยกับอาหารที่เธอทำ

เวลาที่ผมเดินผ่านห้องนอนของโลล่ามักได้ยินเธอเปิดเทปเพลงโฟล์กของฟิลิปปินส์เดิมนั้นซ้ำแล้วซ้ำเล่า ผมรู้ว่าเธอได้ส่งเงินเกือบทั้งหมดของตัวเองที่ผมกับภรรยามอบให้เธอสัปดาห์ละ 200 เหรียญกลับไปให้ญาติๆ ที่บ้านเกิด บ่ายวันหนึ่ง ผมเห็นเธอนั่งอยู่ที่ระเบียงหลังบ้าน กำลังจ้องมองรูปภาพหมู่บ้านของเธอที่มีใครสักคนส่งมาให้

“ป้าอยากกลับบ้านใช่ไหม โลล่า”

เธอพลิกรูปภาพไปอีกด้านแล้ววาดนิ้วไปตามตัวอักษรที่เขียนไว้ จากนั้นก็พลิกกลับมาราวกับต้องการจะจดจำทุกรายละเอียดที่ปรากฏ

“ใช่” เธอตอบ
comment10:หลังจากวันเกิดปีที่ 83 ของเธอ ผมซื้อตั๋วเครื่องบินให้เธอกลับบ้าน ส่วนผมจะตามไปอีกหนึ่งเดือนเพื่อพาเธอกลับมาสหรัฐอเมริกาฯ ถ้าหากว่าเธอต้องการที่จะกลับมา จุดหมายของทริปนี้เป็นที่รู้กันโดยไม่ได้พูดออกมาคือเพื่อให้เธอรู้ว่า สถานที่ที่เธอโหยหายมานานหลายสิบปียังคงให้ความรู้สึกเหมือนเป็นบ้านเธออยู่ไหม

เธอพบคำตอบแล้ว

“ไม่มีอะไรเหมือนเดิมเลยสักอย่าง” เธอบอกผมระหว่างที่เรากำลังเดินไปรอบๆ มายันทอค ฟาร์มเก่าหายไปหมดแล้ว บ้านของเธอก็ด้วย พ่อแม่ของเธอและพี่น้องเกือบทั้งหมด เพื่อนสมัยเด็กตายจากไป ส่วนคนที่ยังมีชีวิตอยู่ก็กลายเป็นคนแปลกหน้า เธอดีใจที่ได้เจอพวกเขา แต่… ทุกสิ่งทุกอย่างไม่เหมือนเดิม เธอยังคงอยากมาใช้ชีวิตบั้นปลายของเธอที่นี่ เธอบอกผม แต่เธอยังไม่พร้อมในตอนนี้

“ป้าพร้อมจะกลับไปสวนของป้าแล้วรึยัง” ผมถาม

“พร้อมแล้ว กลับบ้านกันเถอะ”


โลล่ากลับมาสู่ฟิลิปปินส์เพื่อมาอยู่เป็นระยะเวลานานหลังจากวันเกิดปีที่ 83 ของเธอ

โลล่าทุ่มเทให้กับลูกสาวของผมแบบเดียวที่เคยทำให้พี่น้องของผมตอนที่ยังเด็ก หลังเลิกเรียนเธอจะนั่งฟังเรื่องเล่าจากพวกเขาและหาอะไรให้กิน เธอยังต่างจากผมและภรรยา (โดยเฉพาะผมเอง) ตรงที่เธอชื่นชอบทุกงานที่โรงเรียนจัด รวมถึงการแสดงต่างๆ ของโรงเรียน เธอไม่เคยเบื่อการไปร่วมงาน และมักจะนั่งอยู่แถวหน้า เธอเก็บโปรแกรมของงานไว้เป็นที่ระลึก

การทำให้โลล่ามีความสุขนั้นง่ายมาก เราพาเธอไปเที่ยวกับเราทั้งครอบครัว แต่เธอจะตื่นเต้นมากหากได้ไปตลาดขายของสดจากชาวนาที่อยู่ข้างล่างเนินเขา เธอจะกลายเป็นเด็กที่ตาโตเวลาออกไปทัศนศึกษา “ดูแตงซุคคินี่พวกนี้สิ!” อย่างแรกที่เธอทำในตอนเช้าคือเปิดม่านหน้าต่างในบ้านทั้งหมด และทุกๆ บานหน้าต่างนั้น เธอจะหยุดและมองไปข้างนอกเสมอ

เธอยังฝึกอ่านหนังสือด้วยตนเองด้วย นับเป็นเรื่องที่สุดยอดมาก ตลอดเวลาที่ผ่านมาหลายปี เธอเรียนรู้ว่าตัวอักษรออกเสียงอย่างไร เธอทำปริศนาอักษรไขว้ที่ต้องวงคำศัพท์จากตัวอักษรที่เรียงกัน ในห้องของเธอมีกองหนังสือปริศนาอักษรไขว้วางอยู่ คำศัพท์เป็นพันๆ ถูกเธอวงเอาไว้ด้วยดินสอ ในแต่ละวันเธอจะฟังข่าวและวงคำศัพท์ที่เธอจำได้ คำไหนที่ได้ยินจากข่าว เธอจะเขียนสามเหลี่ยมล้อมไว้และพยายามหาความหมาย เธออ่านหนังสือพิมพ์ทุกๆ วันจากหน้าแรกไปหลังสุด พ่อเคยพูดว่าโลล่าเป็นคนเรียบง่าย ผมอดสงสัยไม่ได้ว่าเธอจะกลายเป็นคนแบบไหน หากเธอไม่ได้ทำงานในทุ่งนาตั้งแต่อายุ 8 ขวบ แต่กลับได้เรียนการอ่านและเขียนแทน
comment11:โลล่าอายุ 82 ปี

ตลอด 12 ปีที่เธออาศัยอยู่กับเรา ผมถามคำถามมากมายเกี่ยวกับเธอ โดยพยายามเรียนรู้เกี่ยวกับเรื่องของเธอ จนกลายเป็นนิสัยที่เธอมองว่าน่าสงสัย เธอมักจะตอบคำถามผมก่อนเสมอว่า “ทำไม” ทำไมผมถึงต้องอยากรู้เรื่องชีวิตในวัยเด็กของเธอ หรือเธอเจอกับร้อยโททอมได้อย่างไร

ผมเคยพยายามให้น้องสาวถามโลล่าเกี่ยวกับชีวิตรักส่วนตัวของเธอเพราะคิดว่าโลล่าจะรู้สึกสบายใจมากกว่า หลิงหัวเราะออกมา เป็นวิธีที่เธอบอกให้ผมรู้ว่าถามเอาเองเถอะ วันหนึ่ง ระหว่างที่ผมและโลล่ากำลังเก็บข้าวของที่ซื้อมา ผมก็ถามเธอว่า “โลล่า ป้าเคยมีเรื่องโรแมนติกกับใครไหม” เธอยิ้ม และเล่าเรื่องครั้งเดียวที่เธอเคยเกือบมี เธออายุได้ 15 ปีและมีหนุ่มน้อยหน้าตาดีชื่อว่าเปโดรที่มาจากฟาร์มใกล้ๆ พวกเขาเกี่ยวข้าวด้วยกันเป็นเวลาหลายเดือนเคียงข้างกัน ครั้งหนึ่งเธอทำเคียวเกี่ยวข้าวหล่น เขารีบเก็บมันส่งกลับมาให้เธอ “ฉันชอบเขา” เธอกล่าว

ความเงียบเกิดขึ้น

“แล้ว”
“เขาย้ายไปที่อื่น” เธอบอก
“แล้ว”
“แค่นี้แหละ”
“โลล่า ป้าเคยมีอะไรกับใครไหม” ผมถาม
“ไม่” เธอตอบ

เธอไม่ชินกับการถูกถามเรื่องส่วนตัว เธอมักจะพูดว่า “Katulong lang ako” ซึ่งหมายความว่า ฉันเป็นแค่คนรับใช้ เธอมักจะตอบคำถามแค่หนึ่งหรือสองคำเท่านั้น และทำให้เรื่องที่ควรจะง่ายที่สุดกลายเป็นเกม 20 คำถามที่ต้องใช้เวลาหลายวันหรือหลายสัปดาห์

บางเรื่องที่ผมได้รู้ก็คือ เธอโกรธที่แม่โหดร้ายกับเธอตลอดเวลาที่ผ่านมา แต่เธอก็คิดถึงแม่ด้วย ตอนที่โลล่ายังสาว เธอจะรู้สึกเหงาแต่ทำได้เพียงแค่ร้องไห้เท่านั้น ผมรู้ว่ามีช่วงเวลาที่เธอเคยฝันว่าจะได้อยู่กับผู้ชายสักคน ผมเคยเห็นท่าที่เธอกอดหมอนใบใหญ่นอนในตอนกลางคืน แต่เธอบอกผมในตอนที่อายุมากแล้วว่าการอยู่กับสามีทั้งสองของแม่ทำให้เธอคิดว่าการอยู่คนเดียวก็ไม่แย่เท่าไร เธอไม่คิดถึงสองคนนั้นเลย บางทีชีวิตของเธออาจจะดีกว่านี้ถ้าเธออยู่ต่อที่มายันทอค ได้แต่งงานและมีครอบครัวเหมือนกับพี่น้องของเธอ หรือบางทีมันอาจจะแย่กว่าก็ได้เช่นกัน น้องสาวสองคนของเธอที่ชื่อ ฟรานซิสกาและเซพริอานาล้มป่วยและตายไป น้องชายเคลาดิโอโดนฆ่าตาย แต่จะมีประโยชน์อะไรเมื่อมานึกถึงในตอนนี้ เธอถามผม คติประจำใจของเธอก็คือ Bahala na หรืออะไรจะเกิดก็ต้องเกิด สิ่งที่เธอได้รับก็คือครอบครัวในอีกรูปแบบหนึ่ง ในครอบครัวนี้ เธอมีลูกแปดคน ได้แก่ แม่ผม พวกพี่น้องของผมรวมเป็นห้าคน และตอนนี้ลูกสาวของผมอีกสอง ทั้งหมดรวมเป็นแปดคน เธอกล่าว แค่นี้ก็ทำให้ชีวิตเธอมีความหมายแล้ว



ไม่มีใครเตรียมใจมาก่อนเลยว่าเธอจะจะจากไปรวดเร็วเช่นนี้
comment11-1:"เธอมีลูกแปดคน ได้แก่ แม่ผม พวกพี่น้องของผมรวมเป็นห้าคน และตอนนี้ลูกสาวของผมอีกสอง ทั้งหมดรวมเป็นแปดคน เธอกล่าว แค่นี้ก็ทำให้ชีวิตเธอมีความหมายแล้ว"

อ่านจบย่อหน้านี้น้ำตาจะไหลค่ะ T T
comment12:โรคหัวใจเธอกำเริบในครัวขณะที่เธอกำลังทำอาหารเย็นและผมออกไปทำธุระข้างนอก ตอนที่ผมกลับมาเธอกำลังมีอาการ สองสามชั่วโมงหลังจากนั้นที่โรงพยาบาล ก่อนที่ผมจะทันรู้ตัวว่าเกิดอะไรขึ้นเธอก็จากไปแล้วในเวลาสี่ทุ่มห้าสิบหกนาที ลูกหลานทุกคนของเธอรับรู้ แต่ยังคงไม่แน่ใจว่าเป็นไปได้อย่างไรว่าเธอเสียชีวิตในวันที่ 7 พฤศจิกายน วันเดียวกันกับแม่ แต่ห่างกันสิบสองปี

โลล่าอยู่มาจนถึง 86 ปี ผมยังจำภาพที่เธอนอนอยู่บนเตียงพยาบาลได้ ผมจำได้ว่าตัวเองมองเจ้าหน้าที่พยาบาลยืนล้อมรอบผู้หญิงผิวสีน้ำตาลที่ตัวเล็กราวกับเด็กคนนี้ และคิดว่าพวกเขาไม่มีทางรู้หรอกว่าชีวิตเธอเป็นมาอย่างไร เธอไม่เคยมีความคิดฝันใดที่จะทำเพื่อตัวเองแบบที่พวกเราทุกคนส่วนใหญ่ล้วนมี การที่เธอยินยอมแลกทุกสิ่งทุกอย่างเพื่อคนรอบตัวเธอนั้นได้ทำให้เธอได้รับความรักและภักดีที่สุดยิ่งจากพวกเรา เธอได้กลายเป็นปูชนียบุคคลในครอบครัวขยายของเราแล้ว

ผมใช้เวลาหลายเดือนเพื่อเก็บข้าวของของเธอที่อยู่ในกล่องตรงห้องใต้หลังคา ผมเจอสูตรอาหารที่เธอตัดออกมาจากนิตยสารในช่วงปี 1970 เก็บไว้เผื่อวันใดวันหนึ่งเธอจะสามารถอ่านออก ยังมีสมุดภาพถ่ายที่เต็มไปด้วยรูปของแม่ รางวัลต่างๆ ที่ผมและพี่น้องได้รับจากโรงเรียนที่เราโยนทิ้งไปแล้วแต่เธอกลับเก็บมันเอาไว้ ผมเกือบจะร้องไห้ในคืนหนึ่งเมื่อผมเจอกองบทความที่กรอบเหลืองจากหนังสือพิมพ์ซึ่งผมเคยเขียนเอาไว้นานจนลืมไปแล้ว เธออ่านไม่ออกหรอกในตอนนั้น แต่เธอก็ยังคงเก็บเอาไว้
comment13:บริเวณที่เคยเป็นบ้านในวัยเด็กของโลล่า

รถกระบะของดูดส์เลี้ยวไปจอดที่บ้านคอนกรีตหลังเล็กๆ ในใจกลางหมู่บ้านที่ส่วนใหญ่สร้างขึ้นจากไม้ไผ่และไม้กระดาน รอบๆ หมู่บ้านนั้นคือทุ่งนาเขียวขจีราวกับไม่มีที่สิ้นสุด ก่อนที่ผมจะก้าวลงจากรถ คนอื่นๆ ก็เริ่มเดินออกมาจากนอกบ้านแล้ว

ดูดส์เอนเบาะรถลงเพื่องีบหลับ ผมสะพายกระเป๋าเข้ากับบ่า สูดลมหายใจ และเปิดประตูออกไป

“มาทางนี้” ผมได้ยินเสียงหนึ่งกล่าวอย่างนุ่มนวล จึงเดินตามทางเดินไปยังบ้านคอนกรีตหลังนั้น เหล่าคนที่เรียงแถวตามมาติดๆ นั้นมีประมาณยี่สิบคน ทั้งคนหนุ่ม คนแก่ แต่ส่วนใหญ่จะเป็นคนแก่ เมื่อเราทั้งหมดเข้าไปข้างใน พวกเขาก็นั่งลงบนเก้าอี้และม้านั่งยาวที่จัดเรียงตามแนวกำแพง ทำให้ตรงกลางของห้องเกิดเป็นที่ว่าง มีผมเพียงคนเดียวที่ยืนรอเจ้าบ้าน ห้องนั้นเป็นห้องเล็กและมืด ทุกคนต่างเหลือบมองมาที่ผมราวกับรอคอยอะไรบางอย่าง

“โลล่าอยู่ที่ไหน” มีเสียงถามมาจากอีกห้องหนึ่ง สักครู่หนึ่ง หญิงวัยกลางคนในชุดอยู่บ้านก็ก้าวเข้ามาอย่างช้าๆ พร้อมกับรอยยิ้ม นี่คือหลานสาวของโลล่าที่ชื่อเอเบีย และนี่คือบ้านของเธอ เธอกอดผมและถามอีกครั้งว่า “โลล่าอยู่ที่ไหน”

ผมเลื่อนกระเป๋าสะพายที่อยู่บนไหล่และมอบมันให้กับเธอ เธอจ้องหน้าผมโดยที่ยังคงยิ้มอยู่และค่อยๆ รับกระเป๋าไปก่อนจะเดินไปยังเก้าอี้ไม้ตัวยาวและนั่งลง เธอล้วงมือไปข้างในกระเป๋า ดึงเอากล่องออกมาและพิจารณาทุกๆ ด้านของกล่อง “โลล่าอยู่ที่ไหน” เธอถามอย่างนุ่มนวล คนที่นี่ไม่ค่อยจะฌาปนกิจผู้ที่เป็นที่รัก ผมไม่แน่ใจนักว่าเธอรู้หรือไม่ว่าเธอควรคาดหวังสิ่งใด เธอวางกล่องลงบนตักและค้อมตัวลงไปเอาหน้าผากจรดที่ด้านบนของกล่อง ในตอนแรกผมคิดว่าเธอกำลังหัวเราะด้วยความยินดี แต่ในทันใดนั้นก็พบว่าเธอกำลังร้องไห้ ไหล่ทั้งสองของเธอสั่นสะท้านและส่งเสียงร่ำไห้ออกมาเป็นเสียงคร่ำครวญราวกับเสียงของสัตว์แบบเดียวกันกับที่ผมเคยได้ยินจากโลล่า

ผมไม่ได้มาให้เร็วกว่านี้เพื่อส่งมอบเถ้ากระดูกของโลล่าส่วนหนึ่งเพราะผมไม่แน่ใจว่าทุกคนที่นี่จะใส่ใจโลล่ามากมายเช่นนั้น ผมไม่ได้คาดหวังความเศร้าเช่นนี้มาก่อน ก่อนที่ผมจะปลอบโยนเอเบีย หญิงคนหนึ่งก็เดินออกมาจากห้องครัวและโอบกอดเธอเอาไว้จากนั้นก็ร่ำไห้ ก่อนที่ผมจะทันรู้ตัวทั้งห้องก็เต็มไปด้วยเสียงระงม คนเฒ่าคนแก่มีคนหนึ่งตาบอด อีกหลายคนปราศจากฟัน ต่างพากันร้องไห้โดยไม่อายใครเป็นเวลาประมาณสิบนาทีได้ ผมตื้นตันจนแทบจะไม่รู้สึกถึงหยาดน้ำตาที่ไหลอาบหน้าตัวเอง เสียงคร่ำครวญสงบลง และทั้งหมดก็กลับสู่ความเงียบอีกครั้ง

เอเบียสูดลมหายใจและบอกว่าได้เวลารับประทานอาหารแล้ว ทุกคนต่างเดินเข้าไปในครัวด้วยดวงตาที่บวมแต่ก็ดูผ่อนคลายขึ้น และพร้อมจะเล่าเรื่องราวต่างๆ ผมเหลือบตามองกระเป๋าสะพายอันว่างเปล่าบนม้านั่งยาว และรู้ว่าเป็นสิ่งที่ถูกต้องแล้วที่พาโลล่ากลับมายังสถานที่ที่เธอได้ถือกำเนิดขึ้นแห่งนี้


หลุมฝังศพของโลล่า

เกี่ยวกับผู้เขียน  Alex Tizon เป็นนักข่าวที่ได้รับรางวัลพูลิตเซอร์ และผู้ประพันธ์เรื่อง Big Little Man: In Search of My Asian Self
เขาเสียชีวิตลงในเดือนมีนาคม 2017 

...............................................................................................................

จบแล้วค่ะ ยาวมากๆเลย ขอบคุณที่ติดตามอ่านจบจบนะคะ พบกันใหม่คราวหน้าถ้าเจอเรื่องที่น่าสนใจจนอดใจไม่ไหวต้องเอามาเล่าสู่กันฟังค่ะ
comment14:จะร้องไห้ ขอบคุณสำหรับเรื่องราวดีๆนะคะ
comment14-1:ตอนอ่านเราก็เกือบน้ำตาไหลตอนที่โลล่าบ่นปวดฟัน กินขนมปังอย่างยากลำบากเหมือนกันค่ะ T_T
ขอบคุณที่แวะเข้ามาอ่านนะคะ แค่มีคนอ่านก็ดีใจมากๆแล้ว
comment15:น้ำตาซึมเลย ขอบคุณมากครับ
comment15-1:แอบซึมเหมือนกันเลยค่ะ ขอบคุณนะคะ
comment16:เขียนดี แปลดีมาก ชีวิตช่างรันทดจริงๆ ยังดีที่อย่างน้อยก็มีความสุขในบั้นปลายชีวิต
comment16-1:ใช่ค่ะ อย่างน้อยครอบครัวผู้เขียนก็ดูแลเธออย่างดี T_T ขอบคุณสำหรับคำชมนะคะ
comment17:อ่านแล้วเข้าใจว่า โลล่าคือแม่คนที่สองของเจ้าของบทความ 
อ่านจบนำ้ตาซึมเลย
comment17-1:แค่ไม่ได้ให้กำเนิดแค่นั้นเองนะคะ ที่เหลือโลล่าดูแลมาตั้งแต่เกิดเลย
comment18:ขอบคุณมากค่ะ ที่ช่วยแปลและนำมาให้อ่าน

ร้องไห้เลย แต่อย่างน้อยช่วงบั้นปลายชีวิต
โลล่าก็ยังมีความสุขจากความรักและความอบอุ่นที่ผู้เขียนมีให้เธอ
comment18-1:ยินดีอย่างยิ่งเลยค่ะ ขอบคุณที่ติดตามอ่านนะคะ
comment19:อ่านแล้วหยุด​ก่อนไม่ได้เลย​ ต้องต่อจนจบ
ขอบคุณ​จขกท.มากๆเลยค่ะ​ อุตส่าห์​แปลและมีน้ำใจ​มาลงให้อ่าน
comment19-1:ยินดีมากๆค่ะ เราเองตอนอ่านก็หยุดไม่ได้เหมือนกัน รวดเดียวจบเลย T_T
comment20:เป็นเรื่องสะเทือนใจที่ทรงพลัง
ขอบคุณจริงๆค่ะ ที่แปลมาให้อ่าน
comment20-1:สะเทือนใจมากค่ะ ผู้เขียนเขียนดีมากๆสมกับเป็นนักข่าวรางวัลระดับโลก
ขอบคุณที่แวะเข้ามาอ่านจนจบนะคะ
comment21:.
comment22:ขอบคุณค่ะ
comment22-1:ยินดีค่า
comment23:สะเทือนใจมากๆครับ
comment23-1:สะเทือนใจเช่นกันค่ะ ><
comment24:ร้องไห้หนักมากค่ะ ตอนนี้ อธิบายไม่ถูกเลย
ขอบคุณมากนะคะ
comment24-1:มันหน่วงๆใช่มั้ยคะ ผู้เขียนเล่าได้ดีจริงๆจนเรายังอยากแปลได้ดีกว่านี้ ขอบคุณมากๆเลยค่ะที่ติดตามอ่าน
comment25:สงสารโลล่ามากๆ
comment25-1:ชีวิตเธอน่าสงสารมากค่ะ แต่อย่างน้อยก็ได้มีบั้นปลายชีวิตที่อบอุ่นมีแต่คนที่เธอรักรายล้อม
comment26:น้ำตาซึมเลยค่ะ ตอนที่เล่าว่าไปเจอสูตรอาหาร เจอรางวัล เจอบทความที่โลล่าตัดเก็บไว้ ขอบคุณที่แปลให้อ่านนะคะ
comment26-1:เช่นกันเลยค่ะ ต้องมีความรักที่ยิ่งใหญ่แค่ไหนกันถึงเธอจะไม่ใช่แม่เท้ๆของผู้เขียนก็ตาม
comment27:...อ่านจบแล้วแบบ  เห้อ~

มันมีความเห็นอยู่ในหัวผมนะ  แต่ไม่รู้จะเรียบเรียงออกมายังไง   ตีกันยุ่งไปหมด
comment27-1:เข้าใจเลยค่ะ เราเองอ่านจนจบก็เป็นเหมือนกัน
ไว้หายรู้สึกหนักหน่วงค่อยมาแชร์กันนะคะ ^^
ขอบคุณที่ติดตามอ่านค่ะ
comment28:เศร้าปนยินดี มีความสุข ขอบคุณครับ
comment28-1:T_T ขอบคุณที่อ่านจนจบค่า
comment29:ขอบคุณสำหรับบทความดีๆค่ะ
comment29-1:ยินดีค่า
comment30:ซึ้งและเศร้ามาก ถ้าทำดีๆเป็นหนังชิงออสการ์ได้เลย
comment30-1:นั่นสินะคะ คงน้ำตาท่วมจอแน่เลย
comment31:มันคือความรักความผูกพันและความรู้สึกผิด น้ำตาไหลไม่รู้ตัว เศร้าและเห็นใจโลลา ตอนนี้เธอคงเป็นนางฟ้าบนนั้น และคงได้พบกับครอบครัวและผู้เขียนแล้ว  ขอบคุณค่ะ
comment31-1:ต้องเป็นอย่างนั้นแน่ๆเลยค่ะ  ^^
comment32:น้ำตาไหลไม่รู้ตัว รู้สึกอีกทีก็มีน้ำตาเปื้อนแก้มแล้ว...จุกอยู่ในลำคอ...เป็นชีวิตที่น่าสงสารเหลือเกิน...ขอบคุณที่แปลมาให้อ่านนะคะ
comment32-1:ยินดีค่ะ ขอบคุณเช่นกันนะคะ
comment33:อ่านจบแล้วรู้สึกอึนๆ หน่วงๆ 

ขอบคุณมากค่ะ
comment33-1:ยินดีค่ะ ขอบคุณเช่นกันนะคะ
comment34:ขอบคุณมากนะคะ สำหรับบทความดีดี อ่านจนจบเลยจริงๆ
เรื่องอย่างนี้คงมีอยู่ทั่วโลก ขอให้คุณไลล่าและ "ครอบครัว" ของเธอจงไปสู่สุคติ
comment34-1:มีอีกเยอะแน่เลยค่ะที่เราไม่รู้ ><
comment35:เป็นบทความที่ยาวมากแต่ตั้งใจอ่านทุกบรรทัดเลย ขอบคุณ จขกท ที่แปลมาให้เราได้อ่านค่ะ
comment35-1:ดีใจจัง ขอบคุณนะคะ
comment36:ขอบคุณสำหรับบทความดีๆที่แปลมาให้อ่านกันนะคะ เราอ่านแล้วน้ำตาซึมเลย ฮือออ
comment36-1:ยินดีค่ะ ขอบคุณเช่นกันนะคะ
comment37:ผู้เขียนตายวันนิตยสารตัดสินใจลงเรื่องนี้บนปกหน้า  ผู้เขียนตายก่อนรับรู้ผลการตัดสินใจ
comment37-1:ขอบคุณสำหรับข้อมูลนะคะ
comment38:ขอบคุณค่ะ
comment38-1:ยินดีค่า
comment39:ขอบคุณมากค่ะสำหรับบทแปลชิ้นนี้ แปลได้ดีมากค่ะ อ่านแล้วน้ำตาไหลเลย
comment39-1:ยินดีค่ะ ขอบคุณนะคะ ^^
comment40:
comment41:อ่านแล้วอึ้งเหมือนมีอะไรจุกในคอเลย..
comment41-1:ขอบคุณที่ติดตามนะคะ
comment42:ขอบคุณมากนะคะ อ่านแล้วซึ้งมากเลยค่ะ
comment42-1:ยินดีค่ะ ขอบคุณเช่นกันนะคะ
comment43:ขอบคุณมากค่ะที่กรุณาแปลให้อ่านนะคะ
comment43-1:ยินดีค่ะ ขอบคุณเช่นกันนะคะ
comment44:ขอบคุณที่เอามาแบ่งปันนะคะ อ่านแล้วอินมากๆ
comment44-1:ด้วยความยินดีค่ะ ^^
comment45:ขอบคุณค่ะ ยาวมากแต่ก็ไม่อยากหยุดอ่าน อ่านรวดเดียวจบเลยค่ะ แปลได้สละสลวยมาก
comment45-1:ยินดีมากๆเลยค่ะ ขอบคุณเช่นกันนะคะสำหรับคำชม
comment46:ขอบคุณที่นำเรื่องนี้มาแบ่งปันนะคะ อ่านแล้วหยุดร้องไห้ไม่ได้เลย มันจุกและหน่วงมากๆ
comment46-1:ขอบคุณที่ติดตามอ่านนะคะ
comment47:พูดอะไรไม่ออก...
comment47-1:ขอบคุณที่ติดตามอ่านนะคะ โอ๋ๆ
comment48:ขอบคุณเจ้าของกระทู้มากครับ
comment48-1:ด้วยความยินดีค่ะ ^^
comment49:เป็นเรื่องราวที่ดีมากเลยค่ะ ขอบคุณที่แปลให้อ่านนะคะ
comment49-1:ยินดีค่ะ ขอบคุณเช่นกันนะคะ
comment50:ขอบคุณค่ะ
comment50-1:ยินดีค่ะ ขอบคุณเช่นกันนะคะ
comment51:ขอบคุณที่แปลให้อ่านนะคะ ประทับใจและได้ข้อคิดอีกหลายอย่างเลยค่ะ ขอบคุณจริงๆ ❤
comment51-1:ดีจังเลย ขอบคุณเช่นกันค่า
comment52:เหมือนลูกหมาที่โดนเอามาเลี้ยง พอโตขึ้นมาก็รู้แต่ว่าต้องซื่อสัตย์กับเจ้านายเท่านั้น ไปไหนไม่ได้เพราะไม่มีที่ไป
comment52-1:ถ้าเธอได้รับการศึกษา อ่านออกเขียนได้คงกล้าที่จะทำอะไรเพื่อตัวเองมากกว่านี้นะคะ
comment53:คนเราเป็น ทาส(ในระยะยาว) เพราะไม่มีความ หวัง และไม่มีเป้าหมาย เช่น นิโกร ผิวดำ อดีต 

คนเราเป็น ทาส ใน ระยะ กลาง เพราะไม่ มีแผน ไม่มี เพื่อน และไม่มีวิจารณาณที่ดี

คนเรา เป็น ทาส ในระยะ สั้น เพราะ ไม่มี ทักษะ ความขยัน ความใฝ่รู้ และการวางแผน


///*


ขอโทษ อาจจะ พูดตรงไปนิด

แต่ ผมเป็นวัยทำงาน จึง ขอนำ ข้อคิดที่ ได้ จากเรื่องนี้ มาแปล ความง่ายๆ เพื่อนำไป เป็น ประสบการณ์ดีๆ ครับ

ประกอบ ด้วยเป็นเรื่องจริง เสมือน เป็น บท วิเคราะห์ จิตใจของ ผู้ที่ เคยเสียสิทธิ มานาน และ ประกอบด้วย

เป็นตัว อย่าง ให้ เขา ใจ ว่าคน ธรรมดา ที่ไม่ได้มีลักษณะ อุดม คติ เหมือนใน ทีวี

มีแนวโน้ม ที่จะ จัดลำดับความสำคัญ ความสัมพันธ์ อย่างไร และ แสดง ออก และเข้าใจ แปลความหมาย ของกาแสดงออก ทั้งตัวเองและ ผู้อื่นอย่างไร( เช่น
แม่ ผู้ เขียน ไม่เคย รู้สึก เลย ว่า โลล่า เป็น ทาส นิยามของ ทาส จน กระทั่ง ทะเลาะกับลูกชาย)

แสดง ว่า แม้ แต่การกระทำ ของเรา เอง เราก็ตีความหมาย มันใน มุม ที่เราได้ประโยชน์ จน มี คน มาบอก ว่า เฮ้ย นั่น ผิด นะ

และ ถ้า มอง ให้ลึก ซึ้ง แม้ แต่ โลล่า เอง ก็ มีมุมมอง ที่ตีความหมาย การกระทำของ ตัวเอง ในมุมที่เราจะได้ ประโยชน์ จากมันเช่น กัน เช่น มุมมอง ที่ยอมรับ ว่าตน เป็นคนใช้ เพื่อหลีก เลี่ยง การสูญที่อยู่ (ซึ่งเข้าใจได้ เพราะ การสูญที่อยู่ในต่างแดน แถมผิดกฎหมาย ทั้งไม่มีทักษะอะไรเลย เป็นเรื่องน่ากลัวมาก)

แต่ที่ น่ากลัวก็ คือ เมื่อเรา เคย ชินกับ การ ตีความของ ตัวเอง เมื่อไหร่ มันจะ กลาย เป็นจริง สำหรับเรา อาจจะใช้เวลาเป็นปี แต่สุด ท้าย เราจะเชื่อ ดังเช่น
การไม่รู้ ตัวว่า เลี้ยงทาส ของแม่
หรือ การที่ ผู้เขียน บอกให้โลล่า ยกเลิกพฤติกรรม คนใช้ แต่ โลล่า งุนงง ถึงขั้นสับสน

ซึ่งนั้น เป็น ธรรมชาติ มนุษย์ เลยทีเดียว เช่น ถ้าคุณคิด ว่า ไอคนรอยสักนี่ มันไม่ดีหรอก เพราะ จำเป็น ต้องประโยชน์ จากเขา บ่อยๆ
สุดท้าย คุณก็จะเชื่อ จริงๆ ว่า ใครที่มีรอยสักนี่ มัน เลว จริงๆ

*คน เราเลือก จะตีความ ความสัมพันธ์ ใน มุม ที่เรา ได้ผล ประโยชน์
มากกว่า คำนึง ถึง สัจจะ ความถูกต้องเที่ยงแท้ 
**เพราะ ผลโยชน์ เอาไป ดำเนิน ชีวิตได้ ซื้อข้าวก็ได้ ไม่ใช่ เพราะ เป็นคน เลว แท้ๆ แต่ เพราะ ทุกคน ภาระ เกิน กว่า ที่จะ ดี 100% เป๊ะ ในทุกวันได้
**แต่บาง ครั้ง ก็เป็นจุดอ่อน ทำให้ เรา มีวิจารณาณ ที่ผิด ส่งผลถึงความล้มเหลว
**และ ถ้า เคยชิน แล้ว ก็จะ ไม่รู้ถึงความแตกต่างเลย คนเราจะ กลาย เป็นแบบนั้นไปเลย เหมือนๆ แม่ ที่ไม่เข้าใจว่า โลล่า เป็นทาส


ช่วงชีวิต ของโลล่า ที่ถูก ใช้ ไป แล้ว คงไม่ สามารถ ตัดสินใจ ว่าผิด ถูกได้ ถึงจะ ทำไป ก็คงไม่เกิด ประโยชน์อันใด
คุณค่า และ ท่วงทำนองของละคร ชีวิตที่จบไป ก็มี ความหมาย และ งดงาม ในแบบของมัน

ซึ่ง ความ งดงาม นั้น ย่อมเกิด ขึ้นได้ ณ ในห้วงความคิดของ ผู้อ่าน หรือ ผู้จดจำ เรื่อง ราว

ที่จะ เอาเป็นบท เรียน สอน และปรับใช้ เพื่อ ให้ ชีวิต ของผู้อ่าน มีคุณภาพ ขึ้น


คนโง่ ย่อม เรียนรู้จาก อดีต ของตัวเอง

คนฉลาด ย่อมเรียนจากความผิดพลาด จากชีวิตผู้อื่น
comment53-1:เป็นการวิเคราะห์ที่ลึกซึ้งมากเลย ขอบคุณมากๆเลยค่ะ
comment53-2:ชอบๆ แต่จะเว้นวรรคทำไมเยอะเยี่ยงนั้น
comment54:ขอบคุณจริงๆค่ะ สำหรับการแปลเรื่องราวดีๆแบบนี้
เราอ่านทุกตัวอักษร เรารับรู้ได้ถึงความรู้สึกของผู้เขียน
ตอนแรกเรารู้สึกสงสารโลล่าเหลือเกิน ได้แต่รู้สึกโกรธในใจ
กับโชคชะตาร้ายๆที่เกิดกับโลล่า แต่พอเราอ่านจนถึงบรรทัดสุดท้าย
เรากลับรู้สึกว่า ผู้หญิงคนนี้อาจไม่ได้สบายแบบคนอื่น 
ลำบากทั้งกายทั้งใจ แต่เราว่าความสุขของเธอคือการได้ดูแลคนที่เธอรัก
ความรักมันอบอวนไปทั่วบทความ หลายความรู้สึกมากเลยค่ะ 
ขอบคุณอีกครั้งค่ะ // พิมพ์ไม่รู้เรื่องเพราะยังคงสะอึกสะอื้นร้องไห้น้ำตานองหน้าอยู่เลย TT^TT
comment54-1:ด้วยความยินดีเลยค่ะ ขอบคุณมากๆเลยค่ะที่ติดตามอ่าน 
โอ๋ๆ
comment55:ขอบคุณที่แปลให้อ่านนะคะ รักเรื่องนี้จนต้องไปเสิร์ชหาอ่านเพิ่ม สงสารโลล่าแต่ก็อิ่มใจที่ลูกทั้ง 5 ที่เธอเลี้ยงมาก็รักเธอมากเช่นกัน
comment55-1:จริงค่ะ อย่างน้อยเธอก็ได้รับการดูแลอย่างดีในตอนท้าย ^^
ขอบคุณที่ติดตามอ่านนะคะ
comment56:อ่านจนจบเลย ขอบคุณมากค่ะ ที่แปลให้อ่าน น่าสงสารโลล่ามากๆเลยนะ
comment56-1:ยินดีค่ะ ขอบคุณเช่นกันนะคะ  ^^
comment57:ขอบคุณบทความดีๆ ที่แปลมาให้อ่านกันนะคะ
อ่านแล้วสะเทือนใจ กระทบความรู้สึกจริงๆ
เรียกว่า น้ำตารื้นเลยทีเดียว
รอติดตามผลงานต่อไปค่ะ
comment57-1:ด้วยความยินดีค่ะ ขอบคุณเช่นกันนะคะ
ผลงานต่อไปคงอีกสักพักเลยค่ะ ขอทำงานวิจัยก่อน
comment58:
comment59:เป็นเรื่องราวที่ดีมากค่ะ ขอบคุณที่แปลมาให้อ่านค่ะ
comment59-1:ยินดีค่ะ ขอบคุณเช่นกันนะคะ
comment60:รู้สึกหน่วงๆ พูดไม่ถูก เฮ้อออ
comment60-1:สะเทือนอารมณ์มากเลยนะคะ T_T
comment61:อ่านแล้วมีหลายความรู้สึกเลย ขอบคุณมากที่แปลออกมาครับ 

แปลได้น่าอ่านมากเช่นกัน
comment61-1:ยินดีค่ะ ขอบคุณเช่นกันนะคะสำหรับคำชม เป็นกำลังใจได้ดีเลยค่ะ ^^
comment62:คำว่า'ทาส'นี่สามารถกำหนดชีวิตคนคนหนึ่งได้ขนาดนี้ น่าเศร้ามากๆ
comment62-1:เธอคงไม่นึกว่าคำตกลงในวันนั้นจะผูกพันเธอไปชั่วชีวิตน่ะค่ะ
comment63:อ่านแล้วเศร้ามากเลยค่ะ 
ขอบคุณมากนะคะ
comment63-1:ยินดีค่ะ ขอบคุณเช่นกันนะคะ
comment64:ผมเชื่อเรื่องกรรมนะ แม่ของผู้เขียนเอาโลล่ามาอยู่ในบ้านในฐานะทาส กดขี่เขาสารพัด  ตัวเองก็ต้องทำงานหัวหกก้นขวิด ลำบากเรื่องเงินทอง ตายด้วยโรคอย่างทุกข์ทรมาน 

ผิดกับโลล่าที่ยังให้อภัยแม้ตอนที่แม่ของผู้เขียนป่วยหนักก็ยังคอยดูแล ไม่ได้คิดจะแก้แค้นเอาคืนเลย ในปั้นปลายก็มีชีวิตที่สวยงาม บทจะไปก็ไปเลย ไม่ต้องทุกข์ทรมานอะไรมาก
comment64-1:โลล่าเป็นคนดี จิตใจดีเธอจึงมีบั้นปลายที่สงบนะคะ ^^
comment65:เป็นกระทู้ที่ดีที่สุดของพันทิปในรอบหลายปีที่เคยอ่านมา
ขอบคุณจขกท. ขอบคุณสำนวนการแปลที่ดีมากๆ ยาวมาก แต่เราอ่านจบ
comment65-1:ขอบคุณมากเลยค่ะ หายเหนื่อยเลยทีเดียว
comment66:น้ำตาไหล
เก็บเข้ากระทู้ในใจ
comment66-1:ขอบคุณที่ติดตามอ่านนะคะ ^^
comment67:ขอบคุณที่แปลมาให้อ่านนะคะ 
อ่านแล้วสงสารโลล่ามาก โดยเฉพาะตรงที่เธอไม่สามารถเป็นอิสระได้ตลอดชีวิต แม้ว่าผู้เขียนจะบอกให้เธอหนีไป เพราะอะไรหลายๆอย่างที่คนที่ไม่เคยเจอแบบนั้นก็ยังนึกไม่ถึงเลย เหมือนนักโทษที่ถูกจองจำมานานมากๆ นานเกินไป หลังจากที่เป็นอิสระ ก็ไม่สามารถอยู่ในสังคมปัจจุบันภายนอกได้
comment67-1:ด้วยความยินดีค่ะ 
สงสารเธอมากๆเช่นกันค่ะ ถ้าเพียงแค่เธอจะอ่านออกเขียนได้ละก็..
comment68:อ่านแล้วเศร้ามาก แต่เข้าใจความรู้สึกของโลล่า คือ โลล่าไม่ได้คิดถึงเรื่องสิทธิมนุษยชน การเกิดมาในครอบครัวยากจนแค่มีกินมีที่พักอาศัยสำหรับเธอคงเป็นเรื่องประเสริญสุด แน่นอนว่าการข่มเหงน้ำใจในบางครั้งทำให้เธอต้องอดทนกล้ำกลืน แต่กระนั้นเธอก็มองแม่ของเจ้าของบทความว่าเป็นผู้มีพระคุณ (พระคุณในที่นี้คือผู้ให้อาหาร ที่พักพิง) เธอจึงตอบแทนด้วยการดูแลบ้าน ดูแลเจ้านายและลูกท่านประดุจ ทาส ที่จงรักภักดี 

ลึกๆ แล้วโลล่าคงคิดว่านี่คือครอบครัวของตัวเองแต่ไม่อาจเอื้อม

ว่าแล้วก็นึกถึงเพลง นางทาส สมัยมนฤดี (บอกอายุ) มาก 

"นางทาสถึงตัวจะกลายเป็นไท ไม่ขอประกาศความดีจนวันสุดท้าย... " 

ขอบคุณสำหรับการแปลบทความดีๆ ของคุณนิลด้วยนะคะ
comment68-1:ยินดีค่ะ ขอบคุณเช่นกันนะคะที่ติดตามอ่าน 
ทางฝั่งฟิลิปปินส์ก็มีผู้วิเคราะห์เช่นนี้ค่ะ ว่าบริบทของสังคมทาสบ้านเขามันซับซ้อนนัก คนภายนอกเองยากจะเข้าใจ
comment69:ขอบคุณ จขกท. ที่แปลให้อ่านกันนะคะ

เป็นเรื่องราวที่น่าสนใจมาก อ่านจนจบเลยค่ะ

อ่านแล้วมีความรู้สึกหลายอย่างปะปนกัน น่าสงสารโลล่านะคะ

ใครจะคิดว่า ยังมีทาสอย่างนี้อยู่ในโลกปัจจุบัน และยังมีทาสอยู่อีกไหม ณ เวลานี้
comment69-1:ยินดีค่ะ ขอบคุณเช่นกันนะคะ
เราเชื่อว่ามีอีกมาก อาจจะใกล้ตัวมากกว่าที่เราคิดก็ได้ค่ะ
comment70:ขอขอบคุณสำหรับเรื่องราวดีๆนะครับ
comment70-1:ยินดีค่ะ ขอบคุณเช่นกันนะคะ
comment71:
comment72:ผมมั่นใจว่าผมต้องเคนเดินสวนกับครอบดรัวผู้เขียน ตาม ซุปเปอร์ หรือ มอล แน่นอน   เพราะเคยอยู่ใกล้ที่ พวกเค้าอยู่กันหลายปีทีเดียว


ขอบคุณที่ นำมาแบ่งปั่นครับ จขก
comment72-1:ว้าว ที่ออเรกอนเหรอคะ 
ขอบคุณมากค่ะที่ติดตามอ่าน ^^
comment72-2:ครับ อยู่เมืองเล็กๆ ใกล้เซเล็ม ชื่อ คอลวาริส
comment73:ขอบคุณสำหรับเรื่องราวดีๆนะครับ อ่านได้ตั้งแต่ต้นจนจบเลย เรื่องนี้สุดๆอะครับ ขอบคุณมากครับ
comment73-1:ยินดีค่ะ ขอบคุณเช่นกันนะคะ ^^
comment74:ขอบคุณที่แปลมาแบ่งปันให้อ่านครับ
เป็นเรื่องราวที่เศร้า แต่ก็จบลงด้วยความรักและซาบซึ้งใจมาก ๆ
comment74-1:ด้วยความยินดีค่ะ ขอบคุณเช่นกันนะคะ
comment75:เข้ามาเพื่อจะบอกว่าตั้งใจอ่านทุกตัวอักษรเลยค่ะ  ขอบคุณเจ้าของกระทู้ที่แปลเรื่องดีๆมาให้อ่านนะคะ
comment75-1:ว้าว ดีใจจัง ด้วยความยินดีค่ะ ขอบคุณเช่นกันนะคะ ^^
comment76:ดูจากภาพเครื่องแบบแล้ว (เป็นใบไม้สีเงิน) ตาของผู้เขียน น่าจะยศพันโท (Lieutenant Colonel) ไม่ใช่ยศร้อยโท (Lieutenant)
comment76-1:ขอบคุณสำหรับข้อมูลนะคะ เราแปลจากต้นฉบับว่า Lieutenant Tom ไม่มีความรู้ด้านนี้จริงๆ
comment77:ขอบคุณ จขกท มากค่ะ ที่แปลและนำมาให้อ่าน เป็นเรื่องราวที่มีสาระ เศร้า ซึ้ง สะเทือนใจ ให้ข้อคิด น่าติดตามตั้งแต่ต้นจนจบเลยค่ะ
comment77-1:ด้วยความยินดีค่ะ ขอบคุณเช่นกันนะคะ ^^
comment78:โอ กลับเข้ามาอีกทีมีคอมเมนท์เพิ่มขึ้นเยอะเลย ขอบคุณทุกคนที่อ่าน ไม่ว่าจะจากต้นฉบับหรือที่เราแปลและเข้ามาร่วมติชม ให้กำลังใจ แสดงความคิดเห็นนะคะ ขอบคุณจากใจจริงเลยค่ะ ตอนแรกเราคิดว่า ยาวขนาดนี้มีแค่สิบยี่สิบคนอ่านก็ดีใจมากๆแล้ว ตอนเราอ่านตั้งแต่เดือนที่แล้วที่มีแชร์กันมา ครั้งแรกที่อ่านจบก็มีความรู้สึกเหมือนทุกคนเลยค่ะ เกิดหลากหลายอารมณ์ปนกันไปหมด ความรู้สึกมันคงพุ่งรุนแรงมากจนอยากแบ่งปันให้คนอื่นได้อ่านด้วย

อันที่จริงเรื่องนี้ผู้เขียนเขียนไว้ได้ซาบซึ้งสะเทือนใจอยู่แล้ว เราอดคิดไม่ได้ว่าเขาน่าจะทำสัญญาเอาไว้กับสำนักพิมพ์หรือเปล่าว่าให้เผยแพร่ได้ต่อเมื่อเสียชีวิตลง เพราะมันมีประเด็นที่ละเอียดอ่อนและมีคนมากมายที่เกี่ยวข้อง อย่างน้อยก็สมาชิกที่เหลืออยู่ของครอบครัวเขาเอง ถ้าทำให้ทุกคนสะเทือนใจจนต้องหลั่งน้ำตา หรือซึ้งไปกับผู้หญิงคนหนึ่งที่มีความรักอันยิ่งใหญ่ต่อคนที่เธอเลี้ยงมา นั่นคือความดีของผู้เขียนล้วนๆเลยค่ะ เราเพียงแค่พยายามถ่ายทอดออกมาอีกทีเท่านั้น ด้วยความสามารถเท่าที่มีจึงไม่อาจบรรยายหรือพรรณนาได้ดีเทียบเท่ากับต้นฉบับ ต้องขอโทษด้วยค่ะ

ยังมีหลายประเด็น เช่นหลังจากที่เราหาอ่านเพิ่มเติมก็เพิ่งทราบว่า โลล่า ในภาษาตากาล็อกมีความหมายว่า ย่าหรือยาย จริงๆแล้วไม่ใช่ชื่อเล่นของเธอแต่เป็นชื่อที่ครอบครัวของผู้เขียนเรียกเธอ แต่เนื่องจากดูจากที่บอกว่า เธอเข้ามาดูแลรับใช้แม่ผู้เขียนตอนที่อายุได้18ปี ส่วนแม่อายุ12ปี อายุไม่ห่างกันมากนัก พอมาแปลเป็นภาษาไทยจึงคิดว่าเรียกเป็น ป้า น่าจะเหมาะกว่ายาย

หลังจากที่เรื่องนี้ถูกเผยแพร่แล้วก็มีเสียงแตกเป็นหลายเสียงจากผู้อ่าน(ชาวตะวันตกเป็นส่วนใหญ่) บ้างโกรธแค้นครอบครัวผู้เขียนถึงขั้นสาบแช่ง ทั้งต่อว่าผู้เขียนที่น่าจะทำอะไรเพื่อโลล่าได้มากกว่านี้สมัยที่เขายังหนุ่มๆ บ้างก็ร้องไห้สงสารที่โลล่าถูกกระทำทารุณ แต่ในทางกลับกัน ก็มีอีกบางกระแส (ส่วนมากจากฟิลิปิโน)กล่าวว่าคนที่วิจารณ์อย่างเสียๆหายๆนั้นไม่ได้รับรู้บริบทของประเทศพวกเขาดีพอ กล่าวหาคนอื่นคิดว่าตนดีที่สุด ทีอเมริกายังมีการใช้ทาสอยู่มากมายเลยในทางภาคใต้ ฯลฯ นอกจากนี้ยังมีอะไรที่ซ่อนอยู่ที่มากกว่าที่คนนอกจะรับรู้จากประวัติศาสตร์อันยาวนานของประเทศฟิลิปปินส์ เหมือนกับที่ผู้เขียนได้บรรยายไว้ในตอนต้นเรื่องแบบคร่าวๆให้เราเข้าใจนั่นแหละค่ะ มีผู้เชี่ยวชาญประวัติศาสตร์ฟิลิปปินส์ยุคก่อนอาณานิคม และยุคอาณานิคมออกมาแสดงความเห็นอย่างน่าสนใจ ประมาณว่าในยุคก่อนอาณานิคมของประเทศฟิลิปปินส์(รวมถึงประเทศอื่นในเอเชีย – ไทยก็น่าจะเข้าข่ายเช่นกันหรือเปล่านะ) ระบบ“ทาส” นั้นช่วยแก้ปัญหาหนี้สินมากกว่าจะเพื่อมีทาสไว้เพื่อครอบครอง สมัยนั้นความสัมพันธ์ระหว่างนายทาสกับทาสก็จะเกิดขึ้นต่อเมื่อทาสเป็นหนี้นายทาสดังนั้นนายทาสจะมีสิทธิ์ใช้งานพวกเขาได้ สถานะทาสมักไม่คงอยู่ถาวร สามารถเปลี่ยนแปลงได้จากการแต่งงานหรือนายทาสจะยินยอมปลดปล่อยไป พอภายหลังที่สเปนเข้ามายึดครอง ระบบทาสที่เคยมีมาก็เปลี่ยนรูปแบบไป สำหรับโลล่านั้นจริงอยู่ว่าเธอเป็นทาสแต่มิใช่ในสถานะที่จะถูกซื้อขายได้ เธอยินยอมเข้ามาทำงานให้กับคุณตาของผู้เขียนเพื่อหลบหนีจากการแต่งานที่เธอไม่ต้องการ ดังนั้นจึงเธอติดหนี้เขา พอย้ายมาอยู่อเมริกา พ่อแม่ของผู้เขียนก็คิดว่าเขาได้ดูแลโลล่าดีที่สุดเท่าทจะทำได้แล้วด้วยการให้อาหารและที่อยู่อาศัย แต่แนวความคิดแบบนี้ลูกๆเขาที่เติบโตในสหรัฐอเมริกาย่อมไม่มีทางเข้าใจ ใครสนใจสามารถอ่านต่อได้ที่นี่ค่ะ ผู้เขียนวิเคราะห์ได้ดีมาก   https://www.theatlantic.com/business/archive/2017/05/lola-unconquered/527964/


เราคิดว่าไม่ต้องมองที่ไหนไกล บางทีคนใกล้ตัว หรือ ญาติๆของผู้อ่านอาจจะมีสักบ้านที่มีคนที่มีสภาพคล้ายคลึงกับที่โลล่าเป็น  อาจจะเช่น แม่บ้าน คนสวนที่อยู่ด้วยกันมานาน คนงานเก่าแก่ในโรงงาน คนงานเก็บขยะในตลาด คนงานที่โดนกดขี่  หรืออื่นๆ สมัยที่ยังเดินทางบ่อย บ่อยครั้งที่เราพบเจอสาวชาวอินโดนีเซียที่ออกไปทำงานเป็นแม่บ้านในต่างประเทศ ทุกครั้งที่จะบินออกจากประเทศ พวกเธอจะมีน้ำตาอาบแก้ม ไม่ว่าจะทำอย่างไรก็ไม่อาจทำให้พวกเธอยิ้มได้เลย ตรงกันข้ามกับเวลาบินกลับเข้าประเทศ สาวๆเหล่านั้นยิ้มแย้มมีความสุข หัวเราะด้วยกัน และปรบมือด้วยความดีใจเวลาที่เครื่องบินแตะถึงพื้น มีหญิงคนหนึ่งเธอถูกทำทารุณกรรมจนสติหลุดลอย เดี๋ยวหัวเราะ เดี๋ยวร้องไห้ เราไม่อยากจินตนาการเลยว่าเธอเจออะไรมาบ้างตอนที่ไปทำงานเป็นแม่บ้านที่ต่างประเทศนั่น

คนที่ตกอยู่ในสภาพเบี้ยล่างแบบนั้นมักไม่ค่อยมีโอกาสออกมาบอกเล่าเรื่องราวของตัวเอง หรือคนที่มีอำนาจเหนือพวกเขาเหล่านั้น จะมีหรือที่จะยอมเล่าเรื่องราวต่างๆที่กระทำต่อพวกเขาทุกเรื่องราวอย่างกล้าหาญและเปิดเผยแบบอเล็กซ์ เราเชื่อว่าทั้งในประเทศเราและที่อื่นๆในโลกแบบนี้มีคนที่ถูกกระทำแบบนี้อีกเยอะแน่นอน อาจแค่อยู่ในรูปแบบอื่นเท่านั้นเอง ถ้าใครมีโอกาสพอที่จะทำได้ ก็ช่วยปฏิบัติต่อเขาดีๆ มีเมตตาให้กับเขาด้วยนะคะ
comment79:ร้องเลย โลล่าเป็นผู้หญิงที่อบอุ่นและจิตใจดีมาก
comment79-1:โอ๋ๆ
comment80:ร้องเลย โลล่าเป็นผู้หญิงที่อบอุ่นและจิตใจดีมาก
comment81:ขอบคุณมากเลยค่ะอ่านแล้ววางไม่ลงจริงๆคุณแปลได้ดีมากพี่สะเทือนใจทุกแชปอตอร์ที่อ่าน
มันทำให้เห็นอีกมุมหนึ่งของบางที่บางคนบางครอบครัวที่เราไม่เคยรู้เลยแต่รู้แค่ว่ามันมีจริงบนโลกใบนี้ตอนนี้โลล่าคงมีความสุขและมีชีวิตที่อิสระอยู่บนสวรรค์แล้วนะคะ
comment81-1:ขอบคุณมากค่ะ  ^^ ตอนนี้เธอคงมีอิสระอยู่บนนั้นแน่นอนค่ะ
comment82:สำหรับโลล่า ครอบครัวของเธอก็คือคนเขียนบทความนี่ล่ะ
ครอบครัวมีหลายประเภท บางครั้งก็ให้ความสุข บางครั้งก็กดขี่ ข่มเหง ทำร้ายซึ่งกันและกัน 
บางครั้งครอบครัวก็สร้างความโกรธแค้นและเกลียดชังให้เรา 
แต่ก็ตัดไม่ขาด ไม่ว่าอย่างไร บิดเบี้ยวแค่ไหน ก็ยังเป็นครอบครัว
comment82-1:ครรอบครัวเธอที่เเท้ตริงอยู่ที่ ฟิลิปปินสค่ะไม่เกี่ยวไรกันเลย 
เธอเป็นทาสให้กับครอบครัวนึง ส่งต่อให้ลูกสาวเเละก้อถูกนำมาเมการับใช้ครอบครัวนี้ต่อไปจนถึงรุ่นลูกของลูกสาว 
เเละลูกชายของครอบครัวนี้
ที่เธออยู่ด้วย เป้นผู้เขียนเเละเล่าเรื่องราวจากอดีตถึงจนวันที่เธอจากไปค่ะ
ไม่ใช่เธอโดนกระทำจากครอบครัวของเธอเอง เเละไม่เกี่ยวอะไรกับการเกลียดชัง เเละการตัดไม่ขาด
อ่านหรือเปล่าคะนี่ 


สำหรับโลล่า ครอบครัวของเธอก็คือคนเขียนบทความนี่ล่ะ
ครอบครัวมีหลายประเภท บางครั้งก็ให้ความสุข บางครั้งก็กดขี่ ข่มเหง ทำร้ายซึ่งกันและกัน 
บางครั้งครอบครัวก็สร้างความโกรธแค้นและเกลียดชังให้เรา 
แต่ก็ตัดไม่ขาด ไม่ว่าอย่างไร บิดเบี้ยวแค่ไหน ก็ยังเป็นครอบครัว
comment82-2:เราว่า คห. 82 เค้าอ่านจบและเข้าใจเนื้อเรื่องดีค่ะ เค้าก็บอกนี่คะว่า "สำหรับโล่ล่า"
สิ่งที่เค้าจะสื่อ คือจะบอกว่าครอบครัวของผู้เขียน "ก็เปรียบเหมือนกับเป็นครอบครัวของโลล่า"  (ถึงแม้ว่าจะไม่ได้เกี่ยวข้องกันทางสายเลือด)
โลล่า กับครอบครัวผู้เขียนอยู่ด้วยกันมานานมาก จนเป็นเหมือนครอบครัวของเธอ 
ต่อให้เธอโดนปฏิบัติด้วยแย่ แต่เธอก็ดูแลผู้เขียนและพี่น้องเป็นอย่างดี ถึงแม่ผู้เขียนจะร้ายด้วย แต่เมื่อแม่ผู้เขียนตายไปโลล่าก็มีความคิดถึง และดูแลช่วงวาระสุดท้ายของชีวิตเป็นอย่างดี
comment82-3:พี่เข้าใจระ อาจมองคนละประเด็นกัน ขอโทษค่ะ เเละขอบคุน 82-2 สำหรับการอธิบายด้วยค่ะ
comment82-4:พี่เข้าใจระ อาจมองคนละประเด็นกัน ขอโทษค่ะ เเละขอบคุน 82-2 สำหรับการอธิบายด้วยค่ะ
comment83:ฺ
comment84:ขอบคุณมากนะคะที่แปลให้อ่าน ☺
comment84-1:ด้วยความยินดีค่ะ ขอบคุณที่ติดตามนะคะ
comment85:ทั้งหมดทั้งมวลคืออีตที่ผ่านมาแล้ว
ที่สำคัญคือมันสะท้อนมุมหนึ่งของประวัติศาสตร์
สะท้อนมุมของชีวิตคนต่างๆ ได้ดีมากเลยค่ะ
comment85-1:ใช่เลยค่ะ คนเราเรียนรู้จากประวัติศาสตร์ ^^
comment86:จขกทค่ะ พี่ไปหาอ่านดู ตกใจมากเลยที่ผู้เขียนจากโลกนี้ไปแล้ว
comment86-1:ใช่ค่ะ เขาเสียในเดือนมีนาคมปีนี้เอง ><
comment87:ขอบคุณมากนะคะ ที่แปลมาให้ได้อ่านกัน
comment87-1:ด้วยความยินดีค่ะ ขอบคุณที่ติดตามนะคะ
comment88:อ่านจบน้ำตาซึม
สงสารจับใจ ผู้เขียนก็ทำดีที่สุดเท่าที่ทำได้
มันไม่อะไรง่ายหรอก ถ้าเราไม่อยู่ในจุดๆ นั้นเอง 
ขอบคุณมากค่ะ สำหรับเรื่องราวดีๆ
comment88-1:ด้วยความยินดีค่ะ ขอบคุณที่ติดตามนะคะ
comment89:ความคิดเห็นนี้ถูกลบเนื่องจาก กระทู้นี้ถูกลบโดยระบบอัตโนมัติทั้งนี้เพื่อเป็นการรักษาบรรยากาศการสนทนา ของเพื่อนสมาชิกโดยรวมค่ะ
ความคิดเห็นนี้ได้ถูก Pantip.com ลบออกไปจากระบบแล้ว หากเนื้อหาที่ถูกลบยังคงถูกนำไปแสดงใน application หรือเว็บไซต์ใดๆ ทาง Pantip.com ไม่มีส่วนเกี่ยวข้องใดๆด้วย การดำเนินการทางกฎหมายกรุณาติดต่อผู้พัฒนา application หรือเว็บไซต์นั้นๆโดยตรงค่ะ
comment89-1:จริงด้วยค่ะ เธอมอบความรักให้ด้วยความจริงใจ ทุกคนก็เลยรักเธอมากเช่นกัน
comment90:ขอบคุณสำหรับบทความดีๆที่หามาให้ค่ะ อ่านจบแล้วไม่รู้ว่าควรจะรู้สึกยังไงเลย

เสียใจที่ชีวิตคนๆนึงต้องเจออะไรแบบนี้

โกรธครอบครัวของผู้เขียนที่ทำไมทำกับคนๆนึงได้ขนาดนี้ 
(ซึ่งบางทีถ้าลองมองอีกมุม เขาอาจจะเคยชินกับการมีทาส มีคนรับใช้ จนไม่คิดว่าสิ่งที่เขาทำจะเป็นสิ่งที่ผิดก็ได้)

ซึ้งใจ ที่อย่างน้อยในช่วงสุดท้ายของชีวิตโลล่าก็ได้รับความสุขจากความรักที่ผู้เขียน พี่น้องของเขา และลูกๆของผู้เขียนที่มีให้กับเธอ
comment90-1:ด้วยความยินดีค่ะ ขอบคุณที่ติดตามนะคะ
อย่างน้อยก่อนเสียเธอก็มีอิสระ มีความสุขแล้วนะคะ
comment91:ที่แม่ต้องมีทาสเพราะมีลูก5คน
ผู้เขียนจึงเป็นต้นเหตุของการมีทาส
comment91-1:เอ ไม่น่าจะเป็นสาเหตุหลักนะคะ ถึงจะมีทาสแต่ก็ปฏิบัติดีๆด้วยก็ได้นี่เนอะ
comment92:น้ำตาซึม...
comment92-1:ขอบคุณที่ติดตามอ่านนะคะ
comment93:เป็นกระทู้ที่เนื้อหาเยอะและยาวที่อ่านจนจบรวดเดียวเลย
ขอบคุณที่แปลมาให้อ่านนะคะ แปลได้ดีมาก ๆ ค่ะ
ต้นฉบับก็เรียบเรียงเรื่องได้ดีมาก 
อ่านจบแล้วบรรยายความรู้สึกไม่ถูกเลย...
comment93-1:ด้วยความยินดีค่ะ ขอบคุณที่ติดตามนะคะ
comment94:แม้จะเกิดมาเป็นคน แต่กลับถูกมองว่าไม่ใช่มนุษย์
comment94-1:น่าสงสารจังนะคะ ><
comment95:บทความนี้ดังมากนะคะ ดีใจที่มีคนแปลเป็นภาษาไทย
comment95-1:ดังมากค่ะ จนคิดว่าเราคิดทำอะไรเกินตัวรึป่าว จะถ่ายทอดได้ไหม
ขอบคุณนะคะ ^^
comment96:ขอบคุณมากครับ สำหรับการแปลบทความดีๆ เช่นนี้ครับ
comment96-1:ด้วยความยินดีค่ะ ขอบคุณที่ติดตามนะคะ
comment97:sad story เพิ่งได้อ่านภาษาอังกฤษไม่กี่วันก่อน อ่านจบแล้วนึกถึง กรณีของ Devyani Khobragad (Indian diplomat) ที่ถูกรัฐบาลอเมริกาแจ้งข้อหา 2 ข้อ เรื่องfalse statements และ visa fraud  

Devyani Khobragad ใช้แรงงานคน เกินกฎหมายกำหนด และ จ่ายเงิน น้อยกว่า กฎหมายกำหนด โดยมีการให้แม่บ้านเซ็นสัญญาจ้างงาน 2 ฉบับ อันแรก ส่งให้เจ้าหน้าที่อเมริกา บอกว่าจะจ่าย $9.75 per hour ไม่เกิน 40 ชั่วโมงต่อสัปดาห์  อีกอันเป็นข้อตกลงส่วนตัวกับแม่บ้าน จ่ายน้อยกว่า $3.31 per hour และ ทำงานนานกว่ากฎหมายกำหนด

ทนายของ Devyani Khobragad อ้างว่า เธอจ่ายเงินให้แม่บ้านมากกว่าค่าแรงขั้นต่ำ แต่ แม่บ้านขอให้เธอ แบ่งส่วนหนึ่ง ส่งไปให้สามีของแม่บ้านในอินเดีย ที่เหลือทั้งหมด จ่ายให้แม่บ้าน 

คนในอเมริกาหลายคน โดยเฉพาะ คนอินเดีย เรียก Devyani Khobragad ด้วยคำหยาบๆมากมาย เช่น f***ing bi**h
comment97-1:เรื่องแบบนี้คงไม่มีทางหมดไปจากโลกนี้ง่ายๆแน่ค่ะ >< น่าสงสารแม่บ้านจัง
comment98:เราอ่านเรื่องนี้ตอนที่ลง The Atlantic ใหม่ๆ และอ่านบทวิจารณ์ต่างๆของสื่ออเมริกันที่ติติงผู้เขียนด้วย เป็น talk of the town ในช่วงนั้นเลยทีเดียว

>>เราคิดว่าไม่ต้องมองที่ไหนไกล บางทีคนใกล้ตัว หรือ ญาติๆของผู้อ่านอาจจะมีสักบ้านที่มีคนที่มีสภาพคล้ายคลึงกับที่โลล่าเป็น<<
จริงค่ะ ในบ้านเรา ถ้าดูดีๆ มีคนทำงานโดนกดขี่ ไม่ได้รับสิทธิอย่างที่เขาควรได้รับมากมาย มีข่าวออกมาเป็นระยะ โดยเฉพาะการใช้แรงงานเด็ก
เด็กๆเหล่านั้นก็คงไม่ต่างจากโลล่าเท่าไหร่

ขอบคุณจขกท. ที่แปลไทยนะคะ ยาวมากจริงๆ
comment98-1:กระแสวิพากษ์วิจารณ์ดุเดือดมากจริงๆค่ะ ><
คนที่เป็นแบบโลล่าก็คงมีอีกไม่น้อยเช่นกัน 
ขอบคุณนะคะ
comment99:ยอดเยี่ยมทั้งคนเขียน คนแปล และ เจ้าของกระทู้ครับ
comment99-1:ยกความดีให้เจ้าของเรื่องผู้ล่วงลับหมดเลยค่ะ
ขอบคุณที่ติดตามนะคะ
comment100:แอบอ่านตอนทำงานเราร้องไห้เลย ยังดีที่เด็กนั่นไม่ติดนิสัยแม่มาอาจจะเพราะโลล่าเป็นคนเลี้ยง
comment100-1:ลูกหลานที่โลล่าเลี้ยงมาต้องมีจิตใจที่ดีเหมือนโลล่าแน่เลยนะคะ ^^
comment101:ขอบคุณมากนะคะที่แปลให้ฟัง เรื่องราวน่าติดตามและน่าคิดตามมากเลยค่ะ ความเป็นมนุษย์มันซับซ้อนนะคะ มีหลายแง่ หลายมุม เราว่าคนไทยคงอ่านเรื่องนี้แล้วเข้าใจโลล่าได้ง่ายกว่าอเมริกัน หรือง่ายกว่าคนเขียนเอง เราเข้าใจในความเป็นโลล่าหลายอย่าง เช่น ความอ่อนน้อม ความเจียมเนื้อเจียมตัว ความขยันแบบอยู่บ้านท่านอย่านิ่งดูดาย ปั้นวัวปั้นควายให้ลูกท่านเล่น ซึ่งหลายๆ อย่างในวัฒนธรรมมันหล่อหลอมให้เป็นคนไม่กล้าออกจากกรอบเดิมๆ ที่เป็นอยู่ ในขณะเดียวกันเราก็เข้าใจด้านฝั่งแม่ของผู้เขียนด้วย คิดในแง่ว่า ถูกเลี้ยงมาอย่างลูกเจ้าขุนบุญนาย มองโลล่าเป็นแค่ข้าทาสบริวาร หรือข้าเต่าเก่าเลี้ยง แม่ผู้เขียนก็ทำงานหาเลี้ยงครอบครัวอย่างหนัก เปลี่ยนที่อยู่ เปลี่ยนประเทศ ออกไปทำงาน ลูกก็ไม่ได้เลี้ยง ทำให้ลูกรักโลล่ามากกว่าแม่อีก มีลูกเยอะหลายคน สามีก็ไม่ดีอีก คงสุดแสนจะเครียด โลล่าก็ไม่สู้คน ไม่เรียกร้องสิทธิ์ ยอมเอาๆอย่างเดียว นับว่ายังโชคดีที่ผู้เขียนต่อสู้เพื่อโลล่าทำให้แม่ได้คิดขึ้นมา แม่ดูแลโลล่าดีขึ้นทำให้มีความทรงจำดีๆต่อกันบ้าง ก่อนที่จะตายจากกันไป แถมก่อนเสียชีวิตโลล่ายังมีชีวิตที่มีความสุขกับผู้เขียนอยู่นานเชียว 


ด้วยเหตุว่าเราเป็นคนโบราณเนอะ อ่านแล้วคิดว่า โลล่านี่มีกรรมผูกพันกับแม่ผู้เขียนมาก เลี้ยงดูมาแต่น้อย ติดตามมาดูแลจนถึงลูกหลาน คอยดูแลปกป้อง พอถึงเวลาตาย ยังตายวันเดียวกันกับแม่ผู้เขียน แต่ห่างกัน  12 ปี ชีวิตจริงนี่ยิ่งกว่านิยายอีก
comment101-1:จริงค่ะ เราไม่ได้อยู่ในฐานะนั้นๆยากที่จะเข้าใจการกระทำของแต่ละฝ่ายได้ ><
แต่โลล่ากับแม่ผู้เขียนก็คงมีกรรมที่ต้องมาชดใช้ร่วมกัน ไม่รู้ว่าใครชดใช้ให้ใครและหมดแล้วรึยังนะคะ เรื่องแบบนี้ซับซ้อนนัก 
ขอบคุณที่ติดตามอ่านนะคะ
comment102:ขอบคุณสำหรับการแปลบทความนี้ค่ะ
comment102-1:ด้วยความยินดีค่ะ ขอบคุณที่ติดตามนะคะ
comment103:เศร้ามากกับเรื่องราวที่เกิดขึ้น โลล่าคือหญิงแกร่ง อยากให้ทำเป็นภาพยนตร์จังเลย ต้องดราม่าแน่ๆ
comment103-1:ต้องซึ้งและสะเทือนอารมณ์มากแน่ๆเลยค่ะ ><
comment104:ขอบคุณสำหรับบทความดีๆที่นำมาแปลให้อ่านนะคะ น้ำตาซึมเลยค่ะ
comment104-1:ด้วยความยินดีค่ะ ขอบคุณที่ติดตามนะคะ
comment105:ยาวดีไม่มีเวลาอ่าน 

ขอชื่นชมให้กำลังใจแระกัน
comment105-1:ขอบคุณมากค่ะ
comment106:อ่านแล้วจะร้องไห้ ขอบคุณที่แปลมาให้อ่านครับ ขอไปเช็ดน้ำตาแป๊บนึง
comment106-1:ด้วยความยินดีค่ะ ขอบคุณที่ติดตามนะคะ
comment107:ขอบคุณสำหรับบทความดีๆค่ะ อ่านแล้วน้ำตาซึม จุกในอกเลย
comment107-1:ด้วยความยินดีค่ะ ขอบคุณที่ติดตามนะคะ
comment108:ขอบคุณค่ะ เราอ่านจนจบ โลล่าอ่อนโยนมากเลย.
comment108-1:ขอบคุณที่ติดตามอ่านนะคะ
comment109:จุก ความรู้สึกตีกันหนักมาก น้ำตาไหล สงสารโลล่าที่กว่าจะได้กลับไปที่ๆเคยจากมาก็ไกลจนไม่สามารถเรียกความรู้สึกเดิมกลับมาได้อีก ความรู้สึกตอนที่ต้องจากบ้านเกิดมา คงไม่คิดว่าต้องรอคอยเกือบทั้งชีวิต

ขอบคุณมากๆเลยค่ะที่แปลมาได้ดีขนาดนี้ อ่านแล้วไม่สะดุดเลย สวยงาม ถีงแม้เรื่องราวจะน่าอึดอัดมากก็ตาม
comment109-1:ขอบคุณมากๆเลยค่ะสำหรับคำชม เป็นกำลังใจได้มากๆเลย ^^
comment110:ขอบคุณค่ะ..
comment110-1:ด้วยความยินดีค่ะ ขอบคุณที่ติดตามอ่านนะคะ
comment111:อ่านแล้วรู้สึกถึงความผูกพัน  ที่คุณยายลอล่า มีต่อครอบครัวผู้เขียน  ยิ่งตามไปดูรูป ยิ่งรู้สึกว่าการเลี้ยงดูนั้นส่งผลต่อความสัมพันธ์ในครอบครวอย่างยิ่ง
ขอบคุณนะคะ ที่แปลมาให้อ่าน
comment111-1:เธอเป็นมากกว่าสมาชิกคนนึงในครอบครัวของผู้เขียนแน่ๆค่ะ ขอบคุณมากนะคะที่ติดตามอ่าน
comment112:ขอบคุณที่แปลมาให้อ่านนะคะ สะเทือนใจจนร้องไห้เช่นกัน
comment112-1:ขอบคุณที่ติดตามอ่านนะคะ (ชอบชื่อlog in จังค่ะ ^^)
comment113:เป็นเรื่องราวที่น่าประทับใจมากครับ

ท่าน จขกท. น่าจะยึดงานด้านการแปล - การประพันธ์ เป็นอาชีพในอนาคตได้นะครับ
comment113-1:จขกท.ไม่ใช่ผู้เชี่ยวชาญด้านงานประพันธ์ หรือการแปลโดยตรง คงทำได้แค่งานอดิเรกค่ะ
ขอบคุณมากๆค่ะที่ติดตามอ่านและสำหรับคำชม เป็นกำลังใจอย่างมากเลยค่ะ ^^
comment114:อเมริกันขัดกลาให้เด็กแค่ 12 ขวบรู้จักสิทธิและเสรีภาพส่วนบุคคล แต่ผู้ใหญ่ในประเทศโลกที่สามอย่างเราและฟิลิปปินส์ยังมีข้ออ้างว่าพวกคุณไม่เข้าใจบริบทของประเทศเรา
comment114-1:ทำไมรู้สึกเศร้ายังไงก็ไม่รู้นะคะ ><
comment115:อ่านจนจบค่ะ อ่านไป ก็เห็นอีกมุมมอง

ถ้าเทียบกันระหว่างโลล่าและแม่ของผู้เขียน

โลล่าอาจได้รับคำตวาดดุด่า ไม่มีค่าตอบแทน ไม่เป็นอิสระ 
แต่กับงานที่ทำ รับใช้ เลี้ยงดูเด็ก ดูแล ทำความสะอาด ทำอาหาร 
โลล่าทำได้ดี อาหารก็อร่อย เด็กๆก็รักเธอ 
ถ้าไม่มีความสุขในการทำงาน อาหารคงไม่อร่อย เด็กๆคงไม่รักเธอ

แต่แม่ของผู้เขียนสิคะ
งาน 24 ชม. ขาดโอกาศเลี้ยงดูลูกๆ มุ่งหน้าแต่หาเงินเลี้ยงทุกๆคน หย่าร้าง
ลูกๆหันไปเข้าข้างโลล่า เธอคงเจ็บปวดและมีความสุขไม่เท่าโลล่า
comment115-1:เป็นอีกมุมมองที่วิเคราะห์ได้ดีเลยค่ะ อย่างนี้แล้วไม่รู้ว่าใครน่าสงสารกว่าใครนะคะ
comment116:เมื่ออ่านแล้วไม่สามารถหยุดอ่านได้จริงๆครับ

ขอบคุณที่แปลมาให้อ่านครับ
comment116-1:ด้วยความยินดีค่ะ ขอบคุณนะคะที่ติดตามอ่าน
comment117:สุดยอดเลยครับขอบคุณสำหรับบทความดีๆ __/\__ ว่าแต่คนเขียนเป็นอะไรถึงเสียครับ
comment117-1:ขอบคุณมากๆค่ะที่ติดตามอ่าน
จากที่ค้นเจอคือ เสียชีวิตด้วยสาเหตุธรรมชาติ คือนอนหลับแล้วก็เสียไปเลยในบ้านของตัวเองค่ะ
comment118:อ่านรวดเดียวจบเลยครับ

เรื่องราวประทับใจมาก ส่วนการแปลก็ลื่นไหลได้โล่ห์

ขอบคุณครับ
comment118-1:ด้วยความยินดีค่ะ ขอบคุณที่ติดตามอ่านและสำหรับคำชมนะคะ ^^
comment119:ได้อ่านต้นฉบับภาษาอังกฤษ ร้องไห้ตามเลยค่ะ คนเขียนเขียนดีมากๆ
comment119-1:ต้นฉบับเขียนได้สะเทือนใจมากเลยนะคะ ><
comment120:โลล่า เป็นทาสกาย และ ทาสใจ ถึงแม้ผู้เขียนจะขอให้เลิกเป็น ให้ใช้ชีวิตสบายๆ อยากตอบแทน แต่สำหรับโลล่า นั่นคือชีวิตเดียวที่ รู้จัก 

อ่านแล้วซึ้งมาก โลล่า ลำบากมาเกือบทั้งชีวิต แต่สุดท้ายก็ได้รับความรัก การดูแล ในบั้นปลาย กรรมเป็นผลจากการกระทำจริงๆ ในขณะที่พ่อแม่ ของผู้เขียน ก็ได้รับกรรมของเค้าไป 

ดีใจที่ ชีวิตของโลล่า ยังไม่ถูกกดขี่ในทางเพศด้วย สามีทั้งสองคนของแม่ผู้เขียน เลวร้าย แต่ยังไม่เลวเกินไป หรือว่า จะเลี่ยงไม่เขียน อันนี้สงสัยนิดๆ 

ผู้เขียนคงรู้สึกผิดมาตลอด ที่ตัวเองก็ได้อยูสบายๆ ไม่ต้องทำอะไร ทั้งที่สถานะทางบ้านไม่ได้สบาย เพราะโลล่า การแก้ไข และ เขียนเรื่องนี้ คงเป็นวิธีลดความผิดในใจ แต่ใครจะรู้ ถ้าโลล่า ไม่ได้มาอยู่กับครอบครัวนี้ อะไรจะเกิดขึ้นกับเธอ จะดี หรือ ร้าย กว่านี้รึเปล่า 

RIP นะ คุณยายโลล่า
comment120-1:คิดว่าการเขียนบทความนี้คงเป็นวิธีล้างความรู้สึกผิดในใจของผู้เขียนที่มีต่อโลล่าแล้วนะคะ 
ขอบคุณที่ติดตามอ่านนะคะ
comment121:พึ่งอ่านเวอร์ชันภาษาอังกฤษจบ รู้สึกเสียใจมากกับชีวิตของ Lola แต่เธอก็มีความสุขกับชีวิจในต่างแดนในการเป็นทาส เพราะมันเป็นสิ่งเดียวที่เธอรู้. จุกอก มากๆ
comment121-1:อ่านแล้วรู้สึกแบบเดียวกันเลยค่ะ ><
comment122:เป็นบทความที่ดีมากค่ะ
comment122-1:ขอบคุณที่ติดตามอ่านนะคะ
comment123:ขอบคุณมากๆที่กรุณาแปลและนำมาให้อ่านนะคะ
comment123-1:ด้วยความยินดีค่ะ ขอบคุณที่ติดตามอ่านนะคะ
comment124:ขอบคุณครับ
comment124-1:ด้วยความยินดีค่ะ ขอบคุณที่ติดตามอ่านนะคะ
comment125:ขอบคุณครับ
comment125-1:ด้วยความยินดีค่ะ ขอบคุณที่ติดตามอ่านนะคะ
comment126:อ่านงานแปลนี้ตอนเที่ยวฟิลิปปินส์พอดีเลยค่ะ ขอบคุณที่แปลเรื่องนี้ให้อ่านนะคะ อ่านไปเช็ดน้ำตาไป
comment126-1:ด้วยความยินดีค่ะ ขอบคุณที่ติดตามอ่านนะคะ
ขอให้เที่ยวให้สนุกค่า
comment127:น้ำตาไหลเลย
comment127-1:ขอบคุณที่ติดตามอ่านนะคะ
comment128:อ่านรวดเดียวจบเลยค่ะ 

ขอบคุณนะคะที่แปลมาแบ่งปันเรื่องราวดีๆให้อ่าน 

อ่านแล้วรู้สึกอึ้งๆหนึบๆในใจ เอาใจช่วยโลล่าทุกๆนาทีให้เธอได้มีความสุขในชีวิตบ้าง โชคดีที่บั้นปลายชีวิตของเธอได้รับการดูแลอย่างดี ไม่ต้องทำงานหนัก และโชคดีที่สุดที่เธอจากไปกระทันหันแบบไม่ต้องล้มหมอนนอนเสื่อให้ต้องทรมาณ 

ขอบคุณผู้แปลอักครั้งค่ะ
comment128-1:ด้วยความยินดีค่ะ ขอบคุณที่ติดตามอ่านนะคะ ^^
comment129:ขอบคุณนะคะ ดีใจมากที่ได้อ่าน
comment129-1:ด้วยความยินดีค่ะ ขอบคุณที่ติดตามอ่านนะคะ ดีใจจัง^^
comment130:ขอบคุณสำหรับเรื่องราวดีๆ ที่นำมาแบ่งปันค่ะ อ่านแล้วน้ำตาไหลออกมาเองเลย
comment130-1:ด้วยความยินดีค่ะ ขอบคุณที่ติดตามอ่านนะคะ
comment131:ขอบคุณที่แบ่งปันค่ะ สะเทือนใจ และปริ่มใจตอนท้ายจิงๆค่ะ
comment131-1:ด้วยความยินดีค่ะ ขอบคุณที่ติดตามอ่านนะคะ
comment132:ขอบคุณนะคะ
comment132-1:ด้วยความยินดีค่ะ ขอบคุณที่ติดตามอ่านนะคะ
comment133:ร้องไห้เลยค่ะ ขอบคุณนะคะที่เอาบทความเรื่องนี้มาให้อ่าน สงสารโลล่า แต่ตอนนี้ชีวิตเธอคงมีความสุขอยุ่ในที่ๆเธออยากอยู่แล้ว..
#ที่ฟิลิปปินส์
comment133-1:ด้วยความยินดีค่ะ ขอบคุณที่ติดตามอ่านนะคะ ^^
comment134:
comment135:อ่านแล้วซาบซื้งมาก เนื่องจากมีคุณยายเป็นคนฟิลิปปินส์ น่าจะรุ่นๆ เดียวกันกับโลล่า หรือหลังโลล่าค่ะ
แต่คุณยายของเราโชคดีกว่าโลล่ามาก เพราะเกิดในตระกูลที่มั่งคั่งทางต่างจังหวัดจึงไม่โดนแบบโลล่า

ขอบคุณที่แปลให้อ่านกันนะคะ แปลได้ดีมากๆ ไม่น่าเชื่อว่าผู้แปลแปลเป็นงานอดิเรก 

ปล. Lola แปลว่า ยาย
comment135-1:โอ้ อยากฟังเรื่องราวของคุณยายคุณบ้างเลยค่ะ ไม่ทราบว่าท่านยังมีชีวิตอยู่หรือเปล่าคะ
ขอบคุณมากๆที่ติดตามอ่านนะคะ ^^
comment136:ป้าโลล่า น่าสงสารมาก ขอบคุณที่แบ่งปันเรื่องราวดีๆนะคะ
comment137:อ่านจบแล้วมันหน่วง ๆ
คืดถึงหนังเรื่อง the help เลย แต่เรื่องนี้มันเพิ่งจบลงได้ไม่นาน
comment138:ขอคุณครับ แปลได้ดีมากขอติดตามกระทู้ถัดไปนะครับ
comment139:เพิ่งไปฟิลิปปินส์กลับมาค่ะ ได้อ่านแล้วนึกภาพตามได้เลยในเรื่องประวัติความเป็นมาของประเทศ และความยากจนที่ยังมีอยู่ เป็นเรื่องจริงที่เศร้ามากค่ะ ผู้เขียน เขียนได้ดี ผู้แปลก็แปลได้ดี สุดท้ายก็จบอย่างมีความสุขในบั้นปลายชีวิต ขอบคุณเจ้าของกระทู้มากค่ะที่มาแบ่งปันเรื่องดีๆ
