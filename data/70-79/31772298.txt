title:เราปฏิรูปการศึกษามาแล้ว แต่ทำไมกลับแย่กว่าเดิมครับ?
comment:ปีนี้เป็นปีที่ 10 ของการสมัคร login พันติ๊ปของผมครับ

แต่ดูเหมือนเมื่อผมเปิดมาดู ห้องสมุดบ้าง ศาลาฯ บ้าง หว้ากอบ้าง สีลมบ้าง

หลาย login น่าจะเป็นอาจารย์มหา'ลัย ไม่ก็เป็นหัวหน้างาน หรือผู้บริหารองค์กร ฝ่าย HR แม้กระทั่งบางคนก็เป็นครูประถม-มัธยมก็มีมาบ่น

บอกตรงกันว่า "เด็กรุ่นหลังๆ นี้ ปัญหาเยอะมาก เรียนก็ไม่เก่ง แถมนิสัยไม่ค่อยดีอีกต่างหาก"  บางคนก็เปรียบเทียบกับเด็กยุคก่อน ที่เรียนน้อยชั้นกว่า แต่ความรู้พื้นฐานแน่นกว่า ( เช่นบอกว่าคนสมัยก่อนจบแค่ ป.4 บ้าง มศ.3 บ้าง แต่อ่านออกเขียนได้ บวกลบคูณหารเลขเป็น ตรงกันข้ามกับเด็กรุ่นหลังๆ จบ ม.3 หรือ ม.6 อ่านหนังสือไม่ออก หรือคิดเลขง่ายๆ ไม่ได้ก็มี )

แถมนับวันมีกระทู้ทำนองนี้มาเรื่อยๆ ใครตั้งกระทู้แนวนี้นี่คนมาระบายกันเต็ม

ตรงนี้แหละผมสงสัย เรามีการปฏิรูปใหญ่เมื่อ 2542 ไปแล้วไม่ใช่หรือ? ไหงกลายเป็นปฏิรูปแล้วแย่กว่าเดิมอะครับ?																																	   แก้ไขข้อความเมื่อ 12 มีนาคม 2557 เวลา 22:47 น.
comment1:ไม่รู้เหมือนกัน แต่มีข้อสังเกตคือ

1. ระบบห้ามตี ห้ามตกชั้น มันดื้อหรือเรียนอ่อนแค่ไหนก็ต้องปล่อยมันไปตามบุญตามกรรม ให้ผลดีขึ้นหรือเลวลงอย่างไร

2. พ่อแม่สมัยก่อนไม่โอ๋ลูกเท่าสมัยนี้โดยเฉพาะเรื่องเรียน หลายคนไม่สามารถช่วยลูกในเรื่องเรียนได้เลย เด็กต้องช่วยเหลือตัวเองในเรื่องเรียนค่อนข้างมาก ทั้งการอ่านหนังสือและการทำรายงานต่าง ๆ 
มาสมัยนี้พ่อแม่บางคนแทบจะป้อนให้ลูกทุกอย่าง หนังสือเก็งข้อสอบก็ซื้อมาให้ สมัครเรียนพิเศษก็สมัครให้ บางคนทำการบ้านหรือหาข้อมูลทำรายงานให้ลูกด้วยก็มี แบบนี้จะทำให้เด็กเรียนรู้ได้เร็วขึ้นหรือช้าลง

ตอนนี้ยังคิดคำถามอื่นไม่ได้ เอาแค่นี้ก่อน
comment2:2. พ่อแม่สมัยก่อนไม่โอ๋ลูกเท่าสมัยนี้โดยเฉพาะเรื่องเรียน หลายคนไม่สามารถช่วยลูกในเรื่องเรียนได้เลย เด็กต้องช่วยเหลือตัวเองในเรื่องเรียนค่อนข้างมาก ทั้งการอ่านหนังสือและการทำรายงานต่าง ๆ 
มาสมัยนี้พ่อแม่บางคนแทบจะป้อนให้ลูกทุกอย่าง หนังสือเก็งข้อสอบก็ซื้อมาให้ สมัครเรียนพิเศษก็สมัครให้ บางคนทำการบ้านหรือหาข้อมูลทำรายงานให้ลูกด้วยก็มี แบบนี้จะทำให้เด็กเรียนรู้ได้เร็วขึ้นหรือช้าลง

---------------

ผมว่าดีออกนะ 

เหมือนที่ผมชอบพูดถึงตัวเองเสมอนั่นแหละ..ขอบคุณ Internet ที่ทำให้ผมหาความรู้ได้เองในหลายๆ เรื่อง ไม่ต้องไปเหนื่อยไปเสี่ยงชีวิตในการฝากตัวเป็นศิษย์ใคร 

สมัยก่อนกว่าจะเรียนอะไรได้สักอย่างนี่เลือดตาแทบกระเด็นมาก อย่างที่คุณบอกนั่นแหละ ช่วยเหลือตัวเองทุกอย่าง ต้องตื่นแต่เช้าเข้าเมืองไปซื้อตำราอ่านเพิ่ม รายงานก็ต้องค้นเยอะๆ จากห้องสมุด ( และผมขอเพิ่มอีกนิด ถ้าใครนิสัยดี อาจมีโชควาสนาเจอผู้ใหญ่ใจดีมาติวข้อสอบให้ฟรีๆ หรือคิดราคาถูกมากเมื่อเทียบกับกวดวิชาทั่วไป เพราะเห็นแก่ความตั้งใจเรียนมาตลอด )

สมัยนี้ อยากค้นข้อมูลอะไรถาม google อยากฝึกวิชาอะไรดูจาก youtube ผมว่าสบายขึ้นเยอะ ไม่ต้องเหนื่อยต้องเสี่ยงแบบคนในอดีต

ถ้าจะมีปัญหา ก็อย่างที่ภาษากำลังภายในเข้าว่านั่นแหละ "รู้น้อยสำเร็จไว รู้มากไปไม่ได้เรื่องเลย" คือมีวิชาให้ดูให้เลือกมากไป กลายเป็นดูอย่างละนิดละหน่อย แต่พอเรียนไปสักพัก เบื่อบ้าง ขี้เกียจบ้าง เจอปัญหาบ้างก็ทิ้งมันแล้วไปทำอย่างอื่น ( สุดท้ายก็ไมไ่ด้อะไรเป็นชิ้นเป็นอันสักอย่าง )

แต่ข้อดีผมว่ามีเยอะกว่านะ ถ้าทำให้คนแต่ละคนรู้จักตัวเองได้เร็วๆ ว่าอนาคตอยากทำอยากเป็นอะไร ชอบอะไรถนัดอะไร สื่อพวกนี้จะเป็นตัวช่วยในการเรียนที่ดีมากเลย ( ผมเคยเจอป้าคนนึง แกเรียนทำผมจาก youtube อะ จากที่ไม่เป็นอะไรเลย ตอนนี้มีร้านเสริมสวยเล็กๆ พอเลี้ยงตัวเองได้แล้วครับ แกบอกเสียดายที่ไม่มาทางนี้ตั้งแ่ต่ยังสาวๆ เพราะเพิ่งมารู้ว่าชอบทำอะไรแบบนี้ ก็ตอน 30 ปลายๆ แล้ว )

ผมว่าการมีสิ่งอำนวยความสะดวกพร้อม มันน่าจะดีกว่านะครับ สำหรับคนที่คิดจะเรียนจริงๆ
comment2-1:ไอ้ที่ว่ามีอินเตอร์เน็ตแล้วดี ไม่เถียงครับ เห็นด้วยอย่างยิ่ง กรณีที่เด็กคนนั้นเข้าไปหาค้นหาความรู้ด้วยตัวเอง แบบนั้นได้ประโยชน์มาก ๆ ด้วยอย่างที่คุณว่า 

แต่ที่พูดถึงก็คือกรณีที่พ่อแม่ช่วยเด็กมากเกินไปไงครับ จนเด็กเอาแต่รอคนป้อนอย่างเดียวไม่เกิดความกระตือรือร้นที่จะค้นคว้าหาความรู้ด้วยตัวเอง มีอินเตอร์เนตไว้แชทหรืออัพสเตตัสอย่างเดียว แบบนี้ก็เปล่าประโยชน์เลยครับ
comment2-2:Internet ช่วยได้มาก ในกรณีที่อ่านหนังสือออก เขียนหนังสือเป็น แล้วเท่านั้นค่ะ
ถ้าเด็กยังอ่านเขียนหนังสือไม่แตก อ่านเขียนผิดๆถูกๆ internet มีแต่จะถ่วงให้เด็กช้าลง เพราะนอกจากข้อมูลความรู้แล้ว ก็มีเกมส์ มีแชท มีสิ่งเล็กสิ่งน้อย ให้เด็กแวะรายทางได้มากกว่าง่ายกว่าเดินออกจากบ้านอีกค่ะ
(ตัวอยู่บ้าน แต่ใจ ความคิด ไปไหนๆๆๆๆๆ แล้ว)
comment2-3:ผมว่าการมีสิ่งอำนวยความสะดวกพร้อม มันน่าจะดีกว่านะครับ สำหรับคนที่คิดจะเรียนจริงๆ

//บางทีเด็กไทยอาจไม่ขยันขนาดนั้น อิอิ
comment2-4:Internet มีข้อดีก็จริง ตรงที่ทำให้การค้นคว้าหาข้อมูลง่ายขึ้น แต่ก็ต้องระวังเพราะไม่ใช่ว่าข้อมูลที่มีอยู่จะถูกเสมอ
comment2-5:อ่านความเห็นไหนก็ใช่ไปซะหมด เพลีย
comment3:ซ้ำชั้นครับ เอาไอ่นี่กลับมา ก็น่าจะดีขึ้นเยอะแล้วนะ
comment3-1:สมัยก่อนเรียนซ้ำชั้นเรื่องธรรมดา ไม่ค่อยอาย ใครก็เรียนตกชั้นได้ แต่เรียนซ้ำอีกรอบความรู้แน่น ขึ้นชั้นไปก็ไม่มีพลาดอีกรอบเพราะเรียนซ้ำอีกครั้ง หรือปรับปรุงนิสัยการเรียนใหม่
แต่สมัยหลังปฏิรูปมีการตกชั้น ซ้ำชั้นน้อยมาก เด็กที่รู้ว่าตกชั้นอาย ไม่อยากตก บางคนไอ้ที่ไม่ซ้ำชั้นก็ไม่ค่อยได้เปลี่ยนนิสัย ส่งงานช้าหรือไม่ส่ง ไม่ค่อยสนใจเรียน ไว้ติด0ค่อยมาแก้ ความรู้แค่พอผ่านๆหัว

ความเห็นส่วนตัวคิดว่าจะดีเฉพาะบางกลุ่ม
comment4:ปัญหา ยากกว่าบอลไทยไปบอลโลกครับ
comment5:ผมเรียนแบบนี้

คือถ้าผู้ปกครอง เสือ-ก เรื่องของเด็กมากไปเนี่ย ทำให้เด็กไม่ได้ฝึกการใช้ชีวิต
(ขอใช้คำหยาบคายซักเล็กน้อยเพื่อให้ได้ใจความ)

การค้นคว้าหาข้อมูล ดิ้นรนเพื่อที่จะได้ข้อมูลมาประดับหัว เด็กไม่ได้ตรงนี้

------
ปัญหาที่สำคัญคือ ระบบการศึกษาที่ล้มเหลว
การเรียนที่ไม่สามารถตอบโจทย์ GAT PAT ได้ นี่คือปัญหาสำคัญ
ลองถามดูสิใครตั้งใจเรียนแค่ในห้องเรียน แล้วสอบ GAT PAT ได้คะแนนสูงๆ มีมั้ย?
อย่างน้อยต้องซื้อแนวข้อสอบหล่ะ.. เพราะข้อสอบ GAT ไม่มีการสอนในห้องเรียน
รูปแบบข้อสอบที่เด็กไม่เคยเจอ เข้าไปแล้วงงกับวิธีทำ วิธีการฝนคำตอบ

การบังคับให้เด็กต้องเก่งทุกด้าน ไม่งั้นไม่ได้ ไม่ได้เกรดเฉลี่ย 4 
เนื้อหามากเกินเวลาเรียน เน้นตรงนี้ ใครยัดอะไรให้เรียน เรียนได้ แต่เวลาเรียนไม่พอ
สุดท้ายลงเอยด้วยการเพิ่มคาบ เกินศักยภาพของเด็กที่จะเรียนรู้
ที่จริงมันควรแก้ปัญหาด้วยการตัดเนื้อหาที่ไม่จำเป็นจริงๆ ออกไม่ใช่หรอ

เด็กไม่มีการค้นคว้าหาความรู้ ไม่ค้นขวาย นี่คือเรื่องจริง
แต่ถามว่าเมื่อเนื้อหาในห้องเรียนไม่ได้ออกสอบ หรือความยากต่างกันมากๆ แล้วจะเรียนไปเพื่ออะไร

สทศ. ควรหาจุดร่วมกับหลักสูตรให้เร็วที่สุด
comment5-1:เห็นด้วยค่ะ เนื้อหาเยอะมาก ยังว่าเด็กๆจำหมดได้ไง
comment5-2:ส่วนตัวคิดว่า วิชาที่ควรปรับปรุงเป็นอันดับแรกเลยก็คือ วิชาที่ต้องการเด็กที่มีทักษะความสามารถเฉพาะตัว เช่น พลศึกษา ศิลปะ

ไม่ได้ให้ยกเลิกการเรียน แต่ควรเปลี่ยนเป็นการปลูกฝังให้เด็กสนใจและรักในเรื่องนั้น ๆ เช่น ชอบดูกีฬา เข้าใจซาบซึ้งในคุณค่าของงานศิลปะดี ๆ มากกว่า แต่ไม่ต้องไปเน้นว่าจะต้องเล่นกีฬาเป็น ต้องวาดรูปเล่นดนตรีเป็น เพราะเด็กทุกคนไม่ได้มีความสามารถอย่างนั้น ไปบังคับว่าต้องเล่นกีฬาให้เป็นวาดรูปเล่นดนตรีรำไทยให้เป็นให้ได้ ก็จะยิ่งเพิ่มความเครียดให้เด็กมากกว่า

ส่วนถ้าเด็กคนไหนที่มีพรสวรรค์หรือมีความสนใจทางด้านนี้ ก็เปิดเป็นวิชาเลือกให้เด็กเรียนได้โดยตรง
comment5-3:เรื่องเล่นกีฬาต่างประเทศก็ต้องเล่นได้นะคะ ต้องให้เด็กออกกกำลังกายบ้าง ไม่จำเป็นต้องระดับทีมชาติ เเต่ให้เคลื่อนไหวบ้าง
comment5-4:ดนตรี กีฬา ควรจะส่งเสริมในรูปชมรมมากกว่าการบังคับเรียนในหลักสูตรนะครับ ผมยอมรับเลยว่าเป็นคนที่ไร้ซึ่งทักษะในด้านนี้มาก และมันก็ทำให้ผมเครียดทุกครั้งในการสอบดนตรี สอบพละ ถ้าจะบังคับเรียนในห้องเรียนจริง ควรจะเป้นการเรียนทฤษฎี ความงาม การตีความจากศิลปะ หรือการวิเคราะห์การเล่นอะไรมากกว่า ที่จะบังคับให้ทุกคนเล่นดนตรีได้ เล่นกีฬาเป็น
comment5-5:ดนตรี  และ  กีฬา   ......มีคนเครียดเรื่องนี้  ในสมัยนี้เหรอ ????.....

นี่ไง  ที่มาของความตกต่ำความอดทนต่ำ  แค่กีฬา  และดนตรี  ศิลปะ    ก็เครียดแล้ว   จะไปทำอะไรได้

สมัยก่อน  วิชาพวกนี้   พวกผมและเพื่อนๆชอบกันมากๆ  เพราะว่านี่เป็นวิชาผ่อนคลายเลยทีเดียว  ครูไม่ได้เครียดเอาจริงเอาจังขนาดนั้น
หรือว่าสมัยนี้สอนแบบเครียดๆ  ???

วิชาพวกนี้สมัยนั้นชอบเพราะ   ดนตรี   โห   เรียนมาทั้งอาทิตย์รอผ่อนคลายวิชานี้แหละ..........
comment5-6:เพราะข้อสอบ GAT ไม่มีการสอนในห้องเรียน

อันนี้ไม่จริงเลยครับ ผมรุ่นแรกสอบครั้งแรกไม่เคยเจอแนวข้อสอบ ได้ 138 จาก 150
comment5-7:บางโรงเรียนเครียดไงคะ เช่น เด็กต้องเดาะอันเดอร์วอล์เล่ย์ได้เท่าที่ลูก วิชาพละให้เล่นบาสต้องชู้ตลูกลงห่วงได้เท่านี้ มันมีแบบนี้จริงๆๆ นะ แล้วเด็กที่โดนแบบนั้นก็เครียดไง เรามองล่าดนตรี กีฬามันเป็นทักษะแต่ละคน อยู่ที่ความชอบ คนชอบเล่นก็พูดได้สิ ตัวเองเล่นถนัด เตะบอลเก่ง ชู้ตลูกบาสเป็น แต่วิชาการภาษาอังกฤษ ไทย เลข ไม่ได้เรื่องนี่ถมเถ และไม่เข้าใจว่าทำไมต้องเอากีฬามาคิดเกรดจริงจังขนาดนั้นทั้งๆ ที่มันเป็นทักษะเสริม ซึ่งอันต่อเนื่องกับเกรดรวมที่โดนเอาไปคิด เด็กก็เลยเครียดมั้งคะ เพราะบางโรงเรียนกีฬา/ดนตรีคือเรียนเครียดจริงทั้งๆ ที่เด็กไม่ถนัด
comment5-8:คห 5-5 ถ้าให้ดูกีฬา ให้ฟังดนตรีเฉย ๆ ไม่มีใครเครียดหรอกครับ ผมเองก็ชอบออก

แต่ถ้าบังคับให้ต้องเล่นให้ได้ให้เป็น เล่นไม่ได้ก็สอบตกต้องซ่อมด้วยนี่ มีคนเครียดเยอะแน่นอนครับ

ถึงบอกไงครับว่าให้เป็นวิชาเลือกหรือชมรม ใครที่อยากเล่นก็สามารถไปเล่นได้ แต่ถ้าใครรู้ตัวว่าเล่นไม่เป็นก็ไม่ต้องฝืนใจ

เรื่องการออกกำลังกายของเด็ก ถ้าให้ดีก็ใช้เวลาตอนเช้าหลังเคารพธงชาตินั่นแหละครับ แทนที่จะให้ครูใหญ่มาอบรมบ้าบออะไร ก็ให้เด็กออกกำลังกายเบา ๆ เรียกเหงื่อกันก่อนซัก 5-10 นาทีต่อวันพอให้กล้ามเนื้อได้ทำงาน
comment5-9:มีเด็ก นร. บางโรงเรียนที่เรียนห้องเก่งถูกยัดเยียดวิชาการมากเกินไป
เคยมีเด็กมาบ่นให้ฟัง "ผมอยากเดินสวนสนามลูกเสือเหมือนเพื่อนๆห้องอื่น อยากลงแข่งกีฬาเหมือนเพื่อนห้องอื่น ไม่อยากถูกเรียนวิชาศิลปะ การงาน จริยธรรมตอนคาบห้าโมงเย็น"
...ฟังแล้วสงสารเด็กชะมัด
comment5-10:แหม ถ้าพูดถึงพละกับพวกศิลปะนี่จริงๆนะ
โชคดีที่มีความสามารถด้านศิลปะเลยได้เกรด 4 แต่พละนี่แค่เราเตะบอลไม่เข้าได้เกรด 2.5 เฉย
มันเป็นความสามารถเฉพาะตัวนี่นา บางโรงเรียนมันเป็นแบบนี้นะสำหรับคนที่ว่าพละกับศิลป์ไม่เครียด
comment6:ลืมอีกเรื่องครับ เรื่องการตรวจประเมินคุณภาพการศึกษา
สมัยนี้ตรวจประเมินคุณภาพการศึกษามากมาย ทั้ง สมศ. สช. สพฐ. บางโรงเรียนเช่นอัสสัมชัญ
อยู่ในเครือมูลนิธิเซนต์คราเบรียล ก็ต้องตรวจประเมินของมูลนิธิอีก

ทำไมไม่ยุบรวมกันไปเลย สมศ. มีไว้เพื่อตรวจคุณภาพการศึกษา
ก็ควรจะตรวจแค่องค์กรเดียวสิ ไม่ใช่ตรวจซ้ำซ้อน

คุณครูต้องทำเอกสารหลายรอบมาก อีกทั้งบางทีตัวชี้วัดการศึกษาไม่เหมือนกัน
ต้องนั่งทำใหม่ ไม่มีเวลาใส่ใจเด็ก
comment7:พฤติกรรมของเด็กสมัยนี้ เป็นแบบนี้เพราะอะไร?
เรื่องนี้ต้องขยายความไปถึง สถาบันทางสังคมหลายๆ สถาบัน
เช่น สถาบันครอบครัว สถาบันทางการศึกษา ที่ต้องให้ความร่วมมือซึ่งกันและกัน

ตัวอย่าง นร. โดดเรียน
ครูสมัยนี้ชอบบอกว่า "ไม่เรียนก็อย่ามาเรียน ผลประโยชน์ของเธอ"

แท้จริงแล้วควรมีปฏิสัมพันธ์ด้วยกันทั้งสถาบันครอบครัวและโรงเรียน ให้ช่วยเหลือกัน
ที่บ้านมีปัญหาอะไรก็ปรึกษาครูที่ปรึกษา (สมัยนี้เรียกครูประจำชั้น)

ไม่ใช่ ทางบ้านบอก ส่งไปโรงเรียนไม่เห็นมีไรดีขึ้นเลย
ครูบอก อ้าวไม่ใช่หน้าที่ชั้น

แบบนี้ก็ไม่จบไม่สิ้นเสียที
comment8:คห.6

อันนี้เป็นเรื่องที่มีครูบ่นเยอะมาก ทั้งในนี้และจากข้างนอกที่เข้าหูตัวเอง

ยิ่งครูที่ต้องรับภาระทั้งสอนหนังสือ ทั้งติดตามพฤติกรรมเด็กแต่ละคนยิ่งแย่ เพราะทำงานพวกนั้น ( ทั้งที่เป็นงานหลัก ) ยังไง ก็ไม่ีมีผลเท่าการทำเอกสารทางวิชาการ + เข้าร่วมอบรมสัมมนาเยอะๆ  ในการเลื่อนชั้นยศตำแหน่ง

เลยไปทำงานวิชาการดีกว่า ไม่ต้องสนใจเด็กมาก 

ปล.ว่าแต่ถ้าไม่ประเมินด้วยงานวิชาการ ลองออกแบบเกณฑ์การประเมินจากคุณภาพเด็ก ( ทั้งความรู้และนิสัย ) หน่อยก็ดีครับ ผมว่ามันสร้างตัวชี้วัดยากกว่าการมีเอกสารวิชาการ ( ถึงแม้จะจ้างทำบ้าง ลอกบ้างก็เถอะ ) พอสมควรเลย

-------------------

คห.7

งั้นผมลามไปถึงกระทรวงแรงงานด้วยครับ

http://pantip.com/topic/31072382

รู้ไหมครับแรงงานไทยส่วนใหญ่อยู่ได้ด้วย OT ค่าแรงเวลาปกติไม่พอแน่ๆ ( จากประสบการณ์ส่วนตัว เพราะผมทำงานไปเรียนไปตั้งแต่จบ ม.6 )

ดังนั้นอย่าไปคิดครับ ว่าผู้ปกครองจะมีเวลา Co. กับโรงเรียน

อันนี้เป็นมาก่อนปฏิรูปการศึกษาอีกครับ ( มันถึงได้มีการจ้างแม่ค้า พี่วิน แท็กซี่ไปเป็นผู้ปกครองแทน เรื่องแบบนี้ได้ยินมาเป็นสิบปีแล้ว )

ขณะที่ยุโรปเขาเน้น Life Balance มากกว่า ไม่ให้ทำ OT บ้าเลือดมากไป ต้องให้ใส่ใจชีวิตตัวเองและครอบครัวบ้าง

บ้านเราส่วนใหญ่ ทิ้งลูกไว้กับคนแก่ครับ แล้วจะคุยกันรู้เรื่องไหม? เพราะ Gen. ต่างกันเกินไป
comment8-1:จริงๆ แล้วผมว่าประเมินเอกสารวิชาการก็ดี
แต่เดี๋ยวนี้มันมีประเมิน สมศ. รอบ 1 2 3 เยอะแยะไปหมด

ควรจะยุบรวมแล้วประเมินรอบเดียว มาตรฐานเดียวกัน
จะได้ไม่วุ่นวาย ครูทำเอกสารน้อยลง

แต่ถ้าจะประเมินเด็กนักเรียน 
ด้านความรู้ ก็ใช้ข้อสอบกลาง
ด้านนิสัย ก็อาจต้องเรียกสัมภาษณ์ หรือใช้คะแนนคุณลักษณะ

แต่เกรงว่าคะแนนคุณลักษณะมันจะไม่ยุติธรรม เพราะให้คะแนนโดยครูที่ปรึกษา
ยากพอตัวเหมือนที่คุณว่าไว้เลยล่ะ
comment8-2:เรื่องการประสานงานกันระหว่างครอบครัวและโรงเรียนอาจยากไป
ผมเคยสงสัยว่าทำไม? คนที่ไม่มีเวลาจึงไม่ส่งลูกไปโรงเรียนประจำ

ซึ่งอาจใช้การประสานงานน้อยกว่า เพราะมีครูที่มาดูแลการใช้ชีวิตเลย
comment8-3:ทำเป็นเล่นไป

ร.ร.ประจำ ค่าเรียนแพงกว่า ร.ร. ปกติอยู่มากนะครับ

ถ้าเกิดรัฐบาลไหนบ้าจี้ เปลี่ยนให้ ร.ร.ส่วนใหญ่เป็น ร.ร.ประจำขึ้นมาจริงๆ 

ยังนึกไม่ออกเลยว่าต้องใช้งบอุดหนุนปีละเท่าไร
comment8-4:ตรงนี้ไม่ทราบข้อมูลครับ แต่ถ้ากระทรวงฯ ทำออกมาเป็นนโยบายเลย 
ลดค่าเรียน รร. ประจำให้ถูก หรือทำหอให้นักเรียนมาอยู่อะไรแบบนี้
น่าจะแก้ปัญหาได้ระดับนึงหรือป่าวครับ?
comment8-5:ไม่งั้นก็อาจให้ครูออกเยี่ยมบ้าน นร. บ้าง ในวันหยุด เพื่อพูดคุยกับพ่อแม่
เฉพาะที่มีปัญหา อาจแก้ได้ในระดับนึง

ว่าไปนั่น ผมยังไม่เห็นวี่แววการแก้ไขทางการศึกษาของกระทรวงฯ เลยสักนิด
comment8-6:หลายๆโรงเรียนก็ทำได้นะ ครูประจำชั้นไปเยี่ยมบ้านนักเรียนในชั้นของตนเอง และโรงเรียนจัดสรรงบไปให้เป็ฯค่าเดินทางของครู แต่หลายๆโรงเรียนทำได้ยากเนื่องจากข้อจำกัดหลายๆอย่าง
comment9:ก็เหมือนพรรคประชาธิปัตย์นั่นแหละ เลือกตั้งแพ้เพราะไม่รู้วิธีเป็นฝ่ายค้าน ไม่รู้วิธีดำเนินนโยบายให้รากหญ้าได้ประโยชน์ก็เลย "อ้างว่าจะปฏิรูปการเมือง" 

การศึกษาไทยก็เหมือนกัน คนเรียนไม่เก่งส่วนใหญ่ไปไหนไม่รอดต้องไปเรียนครู แล้วมันจะปฏิรูปการศึกษา น่าหัวเราะ
comment9-1:ถ้าไม่เกี่ยวการเมืองสักเรื่อง จะชักตายเหรอ
comment9-2:การศึกษาเกี่ยวกับการเมืองแน่ๆ ถ้าเกี่ยวแล้วจะชักตายหรือ
comment9-3:Tag ไปการเมือง กระทู้นี้ออกทะเลแน่นอน
comment9-4:อยากลากลงทะเล ก็หาเรือ สอนวิธีพายเรือเข้าฝั่งให้ด้วยนะตะเอง
เกี่ยวจริง ตอนนี้มันเป็นปัญหายาวใหญ่ขนาดนี้แล้ว แก้ยังไง บอกวิธีด้วยสิตัวเธอว์
comment9-5:คิดว่า ปัญหาของประเทศตอนนี้ ก็มาจาก นโยบายที่ให้รากหญ้าได้ประโยชน์นั่นแหละครับ มีแต่นโยบายที่ประทังไม่ให้ต้นหญ้าตาย ทำไมไม่มีพรรคการเมืองใดชูนโยบายที่ส่งเสริมให้รากหญ้าสามารถเติบโตเป็นต้นหญ้าที่สวยงามได้ละครับ ?
comment10:ปฏิรูปตอนไหนเหรอครับ ผมทำไมรู้สึกว่าไม่เห็นมีอะไรเปลี่ยนแปลง ในทางที่ดีขึ้นเลย ยุคนี้คนมีเงินพาลูกเรียน ได้โอกาสเรียนดี ๆ คนจนก็แย่ไปตามระเบียบ ผมรู้แค่นี้
comment11:ลองอ่านของทศวรรษนี้ดู 
http://www.sopon.ac.th/sopon/plan_SPM8/files/Seminar-eduReformSecondDecade-24-may-2011.pdf

เขามองภาพใหญ่นะ การพัฒนาการศึกษาในระบบเป็นเพียงแค่ส่วนหนึ่งของนโยบาย
ที่ดูเข้าท่า น่าจะเป็น
- จัดการเรียนการสอนแบบเน้นกิจกรรมมากขึ้น
- ครูพันธุ์ใหม่ http://blog.eduzones.com/anisada/79584

แล้วก็มีพวกยิบย่อย อย่างเช่นพัฒนาทักษะต่างๆ 
แต่ไม่รู้เหมือนกันว่า แนวทางจะเป็นอย่างไร 
ใครที่เป็นคุณครูมาเล่าให้ฟังเพิ่มเติมหน่อยครับ ว่าเป็นยังไงกันบ้าง
comment12:อินเตอร์เน็ตนี้ดี  ถ้าเด็กใช้หาความรู้จริง แต่ความเป็นจริงคือ เด็กใช้วิธี copy and paste ไปเลย รุ่นเราคัดจากหนังสือ ยังไงก็ต้องมารวบรวมจากหลายๆเล่ม แล้วเรียบเรียง

เด็กบางคนอ่อนมาก และไม่มีทักษะอย่างไม่น่าเชื่อจริงๆ  เราเคยติวเด็กตอนเราเรียน ป.โท สอนวิชาเคมี  ให้เอา 100/25  ยังต้องตั้งหาร แม่เราจบ ป.4 เราถามคำถามเดียวกัน ยังตอบได้เลย

เราว่าการไม่ซ้ำชั้นไม่มีผลมากนัก แต่การห้ามตีเด็กมีผลมาก  เน้นการสอนแบบเด็กเป็นศูนย์กลาง แต่ครูเป็นอันดับต้นๆที่คะแนนเอนทรานซ์ต่ำที่สุด ตลอดมา  เหมือนเป็นวิชาหรืออาชีพ ของคนที่ไม่ค่อยมีทางเลือกแล้ว (บางคนก็เลือกที่จะเป็นครู  เราเพียงบอกส่วนรวมนะคะ)  ก็ครูแย่ขนาดนั้น เด็กมันจะออกมาดีได้ไง

การศึกษาเราก็ยังเน้นท่องจำอยู่นั่นเอง
comment13:การเรียนคือการเลียนแบบครับ ช่วยให้รู้ในสิ่งที่มีอยู่แล้ว หรือบันทึกไว้แล้วในตำรา
แต่คนที่จะเลียนแบบได้จะต้องมีสติปัญญาซึ่งแต่ละคนมีมาไม่เท่ากัน ผมจะลองแบ่งสติปัญญาเป็น 3 ระดับดูครับ
1.ระดับต่ำ ไม่อาจเรียนรู้ตามที่อาจารย์สอนได้ หรือวิชาที่ยากจะไม่เข้าใจ หรือผ่านไปมักจะลืม
2.ระดับกลาง เรียนรู้ได้เท่าที่อาจารย์สอนมา แต่ในสิ่งที่ไม่สอนหรือไม่มีในตำรา จะไม่รู้ 
3.ระดับสูง นอกจากจะเรียนรู้ตามที่อาจารย์สอนแล้ว ยังอาจรู้มากกว่าตำราที่อาจารย์นำมาสอนอีกครับ
การเรียนจะช่วยให้คนที่มีสติปัญญาระดับกลางขึ้นไป สามารถนำเอาความรู้ที่เลียนแบบมา ไปใช้ประโยชน์ได้  เช่น เรียนหมอ ก็เอาความรู้ไปรักษาคนไข้  แต่ถ้าเอาคนสติปัญญาระดับต่ำมาเรียน  ถึงจะเคี่ยวเข็ญยังไงก็คงจะเรียนไม่ผ่านครับ  หรือถ้ามีคะแนนช่วยเพื่อให้ผ่าน  เปอร์เซ็นเสี่ยงต่อคนไข้ก็จะสูงขึ้นครับ
ดังนั้น ถึงจะปฏิรูป หากเด็กหัวไม่ดีก็จะรับความรู้ไม่ได้ครับ
comment14:การศึกษาไทยปฏิรูปไม่ได้หรอกเพราะดัดจริตไทยเล่นละครตบตากัน!

ในประเทศอุตสาหกรรมทางตะวันตกเด็กเรียนไม่เก่งไม่พยายามเรียนเอาปริญญา แต่ไปเรียนวิชชีพเพราะหาเลี้ยงชีพได้จริงๆ ยกตัวอย่างเช่นในประเทศอังกฤษเด็กเรียนไม่เก่งไปเรียนก่อสร้างและทำงานกรรมกรก่อสร้างได้ค่าตอบแทนมากกว่าคนจบปริญญามาซะอีก เศรษฐีใหม่ในอังกฤษส่วนใหญ่รวยจากการทำงานกรรมกรก่อสร้าง  ตอนแรกเราหลงคิดว่านานวันเข้าประเทศอังกฤษมีคนจบปริญญาน้อยลงประเทศเค้าจะด้อยพัฒนา จนประเทศไทยซึ่งมีแต่คนจบปริญญาจะแซงหน้าเค้าไปได้ แต่กลายเป็นประเทศไทยล้าหลัง...!!???...

เพราะอะไร ตอบเพราะประเทศไทยกดขี่แรงงาน ใครต้องทำงานกรรมกร อนาคตดับวูบ ทุกคนก็เลยต้องเรียนเอาปริญญา (เพื่อดัดจริตว่า "ข้าเป็นปัญญาชน เพราะมีปริญญา")   เมื่อมี demand ก็ต้องมี supply ก็เลยกลายเป็นมีมหาลัยปลายแถวที่ต่ำกว่ามาตรฐานผุดขึ้นมาเป็นดอกเห็ดในเมืองไทย มหาลัยพวกนี้เป็นอัศวินม้าขาวที่ช่วยให้คนไทยเป็นดัดจริตชน คือ "ช่วยให้คนเรียนไม่เก่งมีปริญญากับเค้าได้" นั่นก็คือมหาลัยปลายแถวพวกนี้รับนักศึกษาเข้าเรียนด้วยเกณฑ์ที่ต่ำกว่าปกติ มีการเรียนการสอนในเกณฑ์ที่ต่ำกว่าปกติ และวัดผลในเกณฑ์ที่ต่ำกว่าปกติ แล้วก็ผลิตบัณฑิต มหาบัณฑิต และดุษฎีบัณฑิตปลายแถวออกมาเป็นจำนวนมาก 

*****โดยเฉพาะอย่างยิ่งมหาลัยปลายแถวพวกนี้ผลิตครูที่ไม่เก่งออกมาปีหนึ่งนับเป็นแสนๆคน!*****
^
*****คือจริงๆแล้วดัดจริตชนชาวไทยที่มีวุฒิสูงๆพวกนี้ (ที่จะไปทำงานสำคัญๆเช่นงานด้านการศึกษา) ระดับสติปัญญาต่ำกว่ากรรมกรก่อสร้างในประเทศอุตสาหกรรมทางตะวันตกซะอีก!*****

และดัดจริตชนชาวไทยที่วุฒิสูงๆแต่เรียนไม่เก่งพวกนี้นี่แหละที่ไปบริหารการศึกษาไทย เพราะประเทศไทยรับสมัครคนเข้าทำงานตามวุฒิ   คนไทยไม่กล้าเหมือนคนอังกฤษที่กล้าเลือก John Major เข้าไปเป็นนายกทั้งๆที่เค้าไม่มีปริญญา  ในเมื่อรับสมัครคนตามวุฒิ (แต่ไม่มีกลไกการตรวจสอบที่ดี ว่าคนๆนั้นเก่งจริงหรือไม่) ผลก็คือคนวุฒิสูงๆ แต่สติปัญญาต่ำๆพวกนี้นั่นแหละ ที่คิดปฏิรูปการศึกษาไทย ปฏิรูปไปยังไงมันก็ล้มเหลวอยู่ดี นั่นก็เพราะว่าครูระดับประถมและมัธยมส่วนใหญ่ในระบบการศึกษาไทย ก็เป็นพวกเรียนไม่เก่ง แล้วเรียนอย่างอื่นไม่ได้ ก็เลยต้องไปเรียนครู 

ถ้าไม่เชื่อก็ลองเกณฑ์ครูทั่วประเทศให้สอบวิชาที่พวกเค้าสอนกันดิ รับรองว่าสอบตกกันระนาว

วิธีแก้ต้องแก้ที่ต้นตอ นั่นก็คือ

1 เลิกกดขี่แรงงาน (แรงงานถูกทำให้นายทุนธุรกิจส่งออกแค่ไม่กี่คนร่ำรวย แต่คนไทยอีกหลายสิบล้านคนยากจน) 
2 ส่งเสริมให้เด็กที่ไม่ชอบพวกวิชาในมหาลัย ให้เรียนวิชาชีพ 
3 ยุบมหาลัยปลายแถวที่ต่ำกว่ามาตรฐานให้หมด 
4 ให้ครูประถมมัธยมทั่วประเทศสอบวิชาที่พวกเค้าสอน ถ้าสอบตกก็ไล่ออกให้หมด (ซึ่งก็คงจะเป็นไปได้ยากเพราะพวกครูที่ไม่เก่งทั่วประเทศไทยมีจำนวนมากพอ (น่าจะมีหลายแสนคนนะ) ที่จะก่อ mobs ขับไล่รัฐบาลได้) คือการปฏิรูปโดยการเอาครูเก่งๆมาทดแทนครูที่ไม่เก่งคงทำได้ยากมากๆ เพราะระบบการศึกษาไทยโดนครูไม่เก่งยึดไว้หมดแล้ว
5 เปิดการแข่งขันกันโดยเสรี ยกเลิกกฎระเบียบใบอนุญาตครู ยกเลิกการสอบ 9 มาตรฐานวิชาครู (เพราะมันไม่ได้วัดว่าใครจะสอนเก่งหรือไม่เก่ง) ใครไม่จบครูถ้าทดสอบวิชาที่จะสอน และทดสอบการสอนผ่าน ก็ให้เป็นครูได้ 

เรื่องมันก็มีอยู่ง่ายๆ แบบนี้นั่นแหละ
แต่ดัดจริตชนชาวไทยมองไม่เห็นเพราะความดัดจริตมันบังตาอยู่
comment14-1:ขอแย้งข้อ 4 การจะแก้ไขเรื่องครูไม่มีมาตรฐาน ต้องดูที่บริบทแวดล้อมด้วย เงินเดือนข้าราชการครูแรกเริ่มบรรจุ คือ 15,000 บาท และการเป็นครูไม่ได้มีแต่งานสอนหรือการดูแลนักเรียนนะครับ งานพัสดุ การเงิน บุคคล  ธุรการ ฯลฯ งานพวกนี้ครูต้องทำด้วย ตามแต่ผู้บริหารจะสั่ง ไหนจะระบบแย่ ๆ ของวงราชการ ที่หลายคนเกลียดอีก
เอาระบบการสอบมาคัดครูที่ไม่เก่งออก แต่ยังไม่ปรับปรุงในจุดนี้ ก็ไม่มีวันได้คนเก่ง ๆ มาเป็นครูหรอกครับ
แต่คนเก่ง ๆ จะไปเป็นครูติวเตอร์กันหมด

เพิ่มเติมอีกนิดนึง ในข้อ 5 การเรียน ป.บัณฑิต สามารถแก้ไขในจุดนี้ได้ครับ โดยไม่ต้องมีการเปิดสอบโดยเสรีแต่อย่างใด
comment14-2:1. เลิกกดขี่แรงงาน (แรงงานถูกทำให้นายทุนธุรกิจส่งออกแค่ไม่กี่คนร่ำรวย แต่คนไทยอีกหลายสิบล้านคนยากจน) 

เลิกได้ไงครับ  ตอนนี้คนทำธุรกิจ  กับคนออกนโยบายเป็นพวกเดียวกัน  คนทำงานก็ทำงาน  งกๆ   ต่อไปครับ
comment14-3:ให้ครูประถมมัธยมทั่วประเทศสอบวิชาที่พวกเค้าสอน ถ้าสอบตกก็ไล่ออกให้หมด (ซึ่งก็คงจะเป็นไปได้ยากเพราะพวกครูที่ไม่เก่งทั่วประเทศไทยมีจำนวนมากพอ (น่าจะมีหลายแสนคนนะ) ที่จะก่อ mobs ขับไล่รัฐบาลได้) คือการปฏิรูปโดยการเอาครูเก่งๆมาทดแทนครูที่ไม่เก่งคงทำได้ยากมากๆ เพราะระบบการศึกษาไทยโดนครูไม่เก่งยึดไว้หมดแล้ว
        เราค่อนข้างเห็นด้วยกับเรื่องนี้ เพราะบอกตรงๆเลย เราเป็นคนหนึ่งที่อยู่ในระบบการคัดเลือกครู จากสภาพแวดล้อมรอบตัวพบว่า ครูไม่เก่ง ไม่ได้คุณภาพมีอยู่จริงค่ะ และไม่ใช่น้อยๆด้วย คนพวกนี้มีอยู่เป็นจำนวนมากเลยทีเดียว บางครั้งก็แอบคิดนะคะ ว่าถ้าคนเหล่านี้ไปเป็นครูได้จริงๆ
หายนะการศึกษาไทยเลยค่ะ......ยังจำได้ดีกับเรื่องตอนจับสลากเข้าโครงการครูพันธฺ์ใหม่ แบบวัดดวงล้วนๆอยู่เลยค่ะ 
        เราอยากให้เพิ่มแรงจูงใจมากขึ้น อยากให้คนเก่งๆมาเป็นครูกันเยอะๆค่ะ
comment14-4:-จริงข้อ
1.เด็กเรียนไม่เก่ง ก็เรียนต่อในชั้นสามัญเพราต้องการปริญญาเพื่อไปทำงาน
2.ทุกวันนี้เด็กเรียนสายอาชีพไม่ถึง 20 % ของประชากรต่อรุ่น
3.เพื่อนร่วมรุ่นป.ตรี เกรดบ้วยสุดในชั้น 2 คน(โหล่กับรองโหล่)ตอนนี้เป็นครู คนนึงกำลังทำ คส.3 อีกคน คส.2 ยังงอยู่ว่าสอนเด็กยังใง
-ไม่เห็นด้วยข้อ
4.เพราะคนเป็นครูควรผ่านมาตรฐานครูทั้ง 9 ซึ่งว่าด้วยเรื่องต่างๆ(คนโง่สอบผ่านยากแน่ๆ)
หรือถ้าไม่สอบ 9 มาตรฐานก็เรียน ป.บัณฑิต ซึ่งจะมีการเรียนการสอนหัวใจสำคัญๆของครู เช่น การใช้ภาษา สารสนเทศ 
การวัดผลประเมินผล การวิจัย ซึ่งถ้าเรียนก็ต้องได้อะไรติดมาบ้าง แล้วไปสอบวัดกันในการแข่งขันอีกที
***แถมอีกนิด ทุกวันนี้ครูไม่เน้นงานสอน แต่เน้นทำผลงาน + งานวิจัย เพื่อเอาเกียรติประวัติ และขั้นเงินเดือน
ส่วนตัวเจอตรงๆคือที่ทำงานผมเพิ่งมอบรางวัลครูแสนดี  มีครูอวุโสคนนึงมีชื่อได้รางวัลมาได้อย่างไรก็ไม่ทราบ  
เด็กบอกทั้งเทอมสอนแค่วันเดียวมันได้ครูแสนดีมาได้ใงฟระ***
comment15:อุดมศึกษาก็ไม่ยิ่งหย่อนไปกว่ากัน
ตอนนี้มีแนวคิดใหม่ให้สอนน้อยลงแต่ถกเถียงกันให้มากขึ้นในชั้นเรียน
นัยว่ายิ่งสอนเยอะผู้เรียนจะยิ่งรู้น้อย อวสานการสอนแบบนั่งเรียน ฯลฯ
ยังนึกอยู่ว่าถ้าไม่สอนให้มีความรู้ก่อน ผู้เรียนจะเอาอะไรมาถกกับผู้สอน?
comment15-1:ที่ ตปท ก็เรียนลักษณะนี้นะคะ
นักเรียนจะต้องรู้อยู่แล้วว่า วันนี้จะเรียนอะไร คอร์สนี้มี syllabus อะไร (ป โท)
และก็เตรียมตัวอ่านมาล่วงหน้า มา discussion ในคลาส จะได้รู้ว่าเรารู้อะไรบ้าง การแลกเปลียน คคห ในคลาส จะทำให้เราได้ในสิ่งที่เพื่อนมาอภิปราย (ตอนอ่านเราอาจจะตกประเด็นนี้) แต่เราจะได้มากขึ้น

ความคิดที่ว่า มานั่งรอครูสอนอย่างเดียวนั่นมันระดับ ประถม แล้วค่ะ (อนุโลมให้ระดับมัธยมด้วยอะ)
คือ นักเรียนต้องไฝ่รู้ต้องรับผิดชอบในการเรียนนั้น ๆ ด้วย ....อันนี้คือคอนเซปของระดับอุดมศึกษานะ
comment15-2:คนที่คิดอยากเปลี่ยนก็คงไปดูตัวอย่างจากตปท นั่นแหละครับ (น่าจะอเมริกา)
คำถามก็คือมันใช้ได้กับนักศึกษาไทยหรือเปล่า การสอนในยุโรปปัจจุบัน
ระดับป.โท-เอกก็ยังนั่งเรียนกันในห้องเหมือนกันนี่แหละ
comment15-3:ทุกวันนี้นักศึกษาเข้าถึงตำราได้ไม่ยาก แล้วการเรียนในแต่ละสัปดาห์ผู้เรียนรู้อยู่แล้วว่าจะเรียนอะไร (มี syllabus)
ถ้าผู้เรียนทำความเข้าใจมาเเล้วล่วงหน้าจะสนุกมากเวลาเรียน เพราะอาจมีบางจุดที่ไม่เข้าใจมาก่อน แล้วนำมาพูดคุยกับอ.หรือคนอื่นๆในห้อง เพื่อนคนอื่นก็จะได้ความรู้ไปด้วย
ถ้าเป็นวิชาที่เปิดกว้างหรือเกี่ยวข้องสถานการณ์ปัจจุบันนี่จะสนุกมาก เหมือนได้ทั้งความรู้ที่ตัวเองมี ความรู้ที่อ.ให้ และความรู้ที่เพื่อนคนอื่นมี
comment15-4:15-1 ครับ เด็กไทยครับ เด็กไทย ถ้าใครเคยสัมผัสจะทราบ สอนปาวๆหน้าชั้นมันยังไม่ค่อยอยากจะเรียน
เด็กมัธยมไทย(วัดจากทั้งประเทศนะไม่ใช่เฉพาะใน รร. ดังๆ)ถ้าให้อ่านหนังสือเตรียมมาจากบ้านแล้วเข้ามานั่งอภิปรายจะมีคนอ่านมาแค่ 10 % 
อีก 90 % ที่เหลือจะแบ่งเป็น 20 % คุยกันเรื่องละคร , 20 % คุยกันเรื่อง FaceBook ว่าไปทำไรมาเมื่อคืน , 20 % คุยกนเรื่องเพศ ตรงข้าม,
15 % คุยเรื่องแฟน,5 % อ่านการ์ตูน,5 % แต่งหน้า,5 % นั่งหลับ
comment16:อันดับแรกต้องแยกกระทรวงศึกษาออกจากฝ่ายการเมืองก่อนครับ เพราะกระทรวงร้อยรัฐมนตรี มาคนนึงออกนโยบายที่นึงผู้ปฏิบัติ คือครู ปรับเปลี่ยนไม่ทัน ต่อมาเรื่องซ้ำชั้นควรคงไว้เช่นเดิม
comment17:รอบนี้ คุณ fortuneteller มาแรงแต่ใช่ โดยเฉพาะการเมืองในมหาลัย
comment18:- เด็ก(บางคน ส่วนใหญ่พวกที่อ่านไม่ออกเขียนไม่ได้เเหละ) เถียงครู ไม่กลัวครู ใหญ่กว่าครู ทำอะไรตามใจชอบ เห็นครูเป็นเพื่อนเล่น ครูทำอะไรไม่ได้ 
- งานครูเยอะ วิชาสอนเยอะ เเต่คาบเรียนน้อย ประชุมบ่อย กิจกรรมพาเด็กเเข่งนู้นเเข่งนี้ เพื่อหาความก้าวหน้าทางอาชีพ
comment19:สำหรับเรา เราว่าประสิทธิภาพของวิธีการขึ้นกับผู้ใช้งาน

แนวคิดการสอนแบบเอาผู้เรียนเป็นศูนย์กลางนั้นดี แต่ไม่เหมาะกับสังคมไทย ด้วยความไม่พร้อมในหลายๆด้าน (บุคคลากร และวัฒนธรรม)
และยังไม่มีการเสริมปรับปรุงให้ดีขึ้น ปัญหาเดิมๆที่เจอตอนใช้ระบบนี้ใหม่ๆ (เช่น เด็กไม่ถาม เด็กถามแต่ครูตอบไม่ได้ เด็กถามแหวกแนวโดนต่อว่ากลับ ปากว่าสนับสนุนการคิดใหม่ๆแต่กลับทำว่าความคิดใหม่คือการแปลกแยก) ตอนนี้ก็ยังเจออยู่ไม่แก้อะไร

เห็นด้วยกับแนวคิดของคุณ fortuneteller ในบางส่วน ในด้านการศึกษา คนไทยจบปริญญาเยอะเกินไปจริงๆ แถมจบไปก็ไม่รู้ไปทำอะไร
วุฒิการศึกษาไม่ได้บอกความสามารถ การพัฒนาการศึกษาควรแก้ไขเรื่องครู มาเป็นอันดับต้นๆ และเห็นด้วยกับความเห็นข้อ 4 ของคุณสุดๆ
"4 ให้ครูประถมมัธยมทั่วประเทศสอบวิชาที่พวกเค้าสอน ถ้าสอบตกก็ไล่ออกให้หมด"

แต่เราค่อนข้างจะไม่เห็นด้วยกับการยกเลิกการสอบใบอนุญาติครู เรายังเชื่อว่าการเป็นครูควรมีใบอนุญาติ เพราะอย่างน้อยก็ก็รับรองได้ในระดับหนึ่ง
(ไม่ได้บอกว่าครูสอนเก่งไม่เก่ง อย่างที่คุณบอก) ในส่วนข้อสอบเราไม่ขอพูดถึง เพราะเราไม่เคยสอบ ถ้าจะให้แก้ในส่วนนี้จริงๆเราว่าแก้คุณสมบัติในสมัครสอบจะดีกว่า ให้คนที่ไม่มีวุฒิ หรือเรียนมาไม่ตรงสามารถสมัครสอบได้  คิดว่าการเตรียมสอบใบอนุญาติครูคงไม่ยากเกินไป สำหรับคนที่มีความสามารถ

คุณ Marwin ในระดับอุดมศึกษาชั้นปีท้ายๆก่อนจบการเรียนควรเป็นแบบนั้น เพราะจะสนับสนุนให้เด็กคิดและต่อยอด
comment20:เอาที่เจอมากับตัวนะครับ
1.เพราะเส้นสายในระบบข้าราชการ  จากประสบการณ์จริงเลย  บรรจุเป็นครูคอมแต่ใช้แท็ปเล็ตไม่เป็น เอาสาวอ๊อฟฟิตมาบรรจุทั้งที่ไม่รู้เรื่องคอม
มีแต่ญาติพี่น้องหรือแลกด้วยผลประโยชน์มากกมาย แล้วมันจะมีประสิทธิภาพในการไปสอนนักเรียนได้ยังไง
2.ระบบเลียแข้งเลียขา บางทีครูไม่ต้องไปสอนนักเรียนอาศัยเดินตามผู้ใหญ่ บางทีก็ได้ตำแหน่งที่สูงขึ้นได้
3.ระบบประเมินครู ทั้งการประเมินจริงแต่ครูไปจ้างเค้าทำเอกสารและนวัฒกรรมมาส่ง และครูห่วงการประเมินจนไม่มีเวลาสอนนักเรียน
4.ระบบเงิน ครูเวลาสอนในห้องเรียนสอนพอผ่านๆเพื่อจะเก็บความรู้เอาไปสอนพิเศษเพื่อเก็บเงินนักเรียน
5.นโยบายผู้อำนวยการ จากประสบการณ์ส่วนตัว ผอ.เน้นเรื่องกิจกรรมอย่างมากเพราะมันมีถ้วยรางวัลสามารถเอามาประเมินโรงเรียนได้
แต่กลับไม่ค่อยให้ความสำคัญในเรื่องวิชาการ (ตอนประเมินผู้ประเมินจะมักชอบดูผลงานกิจกรรมนักเรียนมากกว่า)
6.เรื่องงานรองพวกงานวิชาการทะเบียน ครูต้องรับผิดชอบมากจนไม่มีเวลาทำอย่างอื่น(อันนี้หนักกว่างานสอน)
comment20-1:ข้อ4ทำให้รู้สึกแย่สุด เจอกับตัว ใครเรียนพิเศษกับอาจารย์จะได้เกรดดี//พอใกล้สอบจะบอกแนวข้อสอบที่จะออกในร.รด้วย - -
comment21:คำถามข้อสอบตลก ๆ ที่ผมคิดไม่ออก ที่ชอบเอาแชร์กันในออนไลน์นี่ ยกเลิกไปเถอะครับ มันสอบอะไรก็ไม่รู้
comment22:มีใครบางคน อยากให้พวกเราโง่ครับ คนโง่ปกครองง่าย 
เมืองไทย จบการศึกษาระดับไหนก็ไม่สำคัญ โง่ได้หมด ปวดหัวมากๆครับ
comment23:การศึกษาเราแตกซ่าน ไม่มุ่งไปทางใดทางหนึ่งเป็นหลัก หลักแน่นแล้วค่อยต่อยอดไปตามความชอบ เราหลักปักขี้เลน
comment24:บางคน บางครอบครัว ทุกอย่าง "จบ" ตั้งแต่ ที่บ้านแล้วค่ะ

เด็กเก่ง ๆ คิดเป็น คิดได้ เอาตัวรอด มีน้อยมากในสังคม จะเห็นแต่ พ่อแม่ ทำงานๆๆๆๆๆๆๆ ไม่มีเวลาใส่ใจลูก
comment25:เห็นด้วยกับคห.1 เรื่องห้ามตี

ยอมรับว่าตัวเองเป็นคนขี้เกียจไม่ชอบเรียนตั้งแต่เด็กๆ การบ้านไม่ค่อยทำส่งครู โรงเรียนใกล้บ้านด้วย
ไม่ทำเอาไปส่ง ครูจับฟาดก้นต่อหน้าเพื่อนๆ เลยนะ พอหลายๆรอบก็รู้สึกว่ายังไงต้องโดนตีคราวนี้ก็
ขยันขึ้นมาเลย เอามาบอกพ่อแม่ไม่ได้นะว่าการบ้านไม่ทำโดนตี แล้วตอนเด็ก หกเจ็ดขวบ อ่านหนังสือ
ไม่ออกนะ แม่ก็งานยุ่ง แม่ก็พยายามจับเรามานั่งอ่าน อ่านไม่ได้นี่ แม่จับตบ ตี ฟาด อ่านไม่ได้อีก โดน
ตบ โดนตี ร้องไห้ อ่านทั้งน้ำตา จนป่านนี้เรียนโทแล้ว หลายๆ อย่างต้องขอบคุณคุณแม่ และคุณครูบาอาจารย์
หลายๆ ท่านมากๆ ที่ทำให้คนขี้เกียจ เรียนไม่เก่งอย่างเราอ่านหนังสือ บวก ลบคุณหาร จนมาเรียนปอโทได้ค่ะ

ถ้าเด็กนักเรียนสมัยนี้โดนระบบแบบเดิม คิดว่าเด็กก็ก้าวร้าวขึ้น ต่อต้าน รุนแรงกลับใส่ทั้งพ่อแม่และครู
อันนี้สังเกตได้จากน้องชายเลย อายุน้อยกว่าสามปี ด่าว่าไม่ได้ ถ้าไปตีนะ มีกลับใส่พ่อแม่ เฮอ้...
comment26:แนวคิดเอาผู้เรียนเป็นศูนย์กลางนี่แหละ ที่มีส่วนทำลายระบบการศึกษา เพราะมัวแต่คิดว่าเด็กต้องทำกิจกรรม อย่าเรียนเยอะ อย่าให้การบ้านเยอะ แล้วเป็นไง ถ้าเป็นนักเรียน มันก็ไปเล่นเกม การบ้านไม่ทำ สุดท้ายก็ไปเรียนพิเศษ ถ้าเป็นนักศึกษาก็ต่อรองกับอาจารย์ได้ ไม่เรียนก็มาขอเกรดได้ ขอส่งงานเพิ่มได้ ขอสอบย้อนหลังได้ เด็กไม่มาสอบ ไม่มาเรียน อาจารย์ควรโทรตาม ทั้งที่พ่อแม่เขายังไม่สามารถบังคับได้ แล้วอาจารย์เป็นใคร? ทำให้เด็กสมัยนี้ขาดวินัย แล้วมันจะขึ้นได้ยังไง 

ทุกวันนี้ครูไม่ได้ทำหน้าที่ แต่ต้องทำบ้าให้นั่งทำเอกสารอยู่ได้ เอกสารก็ปลอมๆ เอาทั้งนั้นว่า โรงเรียนหรือมหาวิทยาลัยตัวเองมีคุณภาพ หลอกตัวเอง หลอกสังคม
comment26-1:เรามองว่าแนวคิดผู้เรียนเป็นศูนย์กลางเนี่ยดีนะ แต่บังเอิญรอบๆศูนย์กลางมันยังแย่อยู่ แล้วจะไปพัฒนาศูนย์กลางให้ดีได้ไง
comment27:มันไม่ต่างหรอกค่ะ

แค่สมัยก่อน สื่อมีให้โวยน้อย หรือไม่ค่อยมีใครโวย

ตอนนี้โวยแล้วเสียงดัง...

แต่ยอมรับปัจจุบัน เด็กจะเป็นแบบหนักไม่เอาเบาไม่สู้ ขี้เกียจคิด ขี้เกียจเขียน เล่นแต่เกมส์ ติดเน็ต

อย่างเราเมื่อก่อน ว่างออกไปหากุ้งปลาปูหอย..ปากกัดตีนถีบ หาฟืน ปลูกผักหญ้า...

เรียนจบมาทำงานมีลูก  ลูกโตมาในเมือง ทำอะไรแบบเราไม่เป็น  วัน ๆ นั่งแต่หน้าคอม ฯ

หากินเองก็ไม่เป็น แม่ทำให้...เด็กไทย 80% เป็นแบบนี้ มันไม่รู้จะโทษอะไร...ไม่ควรโทษแต่ระบบการศึกษา

เพราะมันเป็นมาตั้งแต่ครอบครัว สังคม...จนไปถึงโรงเรียน...และประเทศ
comment28:สิงคโปรรูปแบบการศึกษาอันดับ 1 ลองเอามาปรับใช้ดีไหม อันไหนของเค้าดีก็เอามาปรับใช้ดีกว่านะผมว่า
comment29:คนไทยสมัยก่อน เรียนเพื่อให้อ่านออกเขียนได้ เอามาใช้งานได้

คนไทยสมัยนี้ เรียนเอาปริญญา ซึ่งปริญญาในประเทศไทย(สมัยนี้) อาจไม่จำเป็นต้องอ่านออก เขียนได้ เข้าใจได้ ในสิ่งที่ตนเองเรียน

ปัญหาพ่อแม่ที่ยุคสมัยนี้ ส่วนใหญ่พ่อแม่มีการศึกษา แต่ทำตัวราวกับไม่มีการศึกษา ผลักภาระให้ครูและเด็กในทุกสิ่ง โรงเรียนหนึ่งๆ มีเด็กหลายคน มีครูน้อยคน ถ้าพ่อแม่ไม่ปั้นลูก และไม่ทำหน้าที่เป็นตัวหลัก ก็...ไม่มีอะไรจะพูด 

ปล...พ่อแม่สมัยก่อนแม้นจบแค่ปอสี่ แต่เด็กสมัยก่อนหลายๆ อ่านออกเขียนได้จากพ่อแม่ และถูกสร้างพื้นฐานชีวิตให้ดำรงอยู่ในโลกแบบคิดได้จากประสบการณ์ของท่าน

ปัญหาการพัฒนาการศึกษา คนทำงานการศึกษาโดยตรงไม่ได้คิด คนคิดไม่ได้ทำงานทำการร่วมกับเด็ก 

เคยมีคนที่นับถือ ทำโรงเรียนเล็กๆ แห่งหนึ่ง กระทรวงต้องการเอกสารมากมาย ซึ่งไม่จำเป็น และไม่ใช่หน้าที่หลักของโรงเรียนและครู คุณครูใหญ่ใจกล้าเลยตอกกลับกระทรวงไปว่า เปิดโรงเรียนมาเพื่อสอนคนให้เป็นคน ไม่ใช่ทำโรงถ่ายเอกสาร ไม่ทำให้ อยากได้อะไรมาดูเอง โรงเรียนก็อยู่ได้มาจนทุกวันนี้ อาจจะไม่ได้ใบประกาศ รร ดีเด่น แต่เป็นโรงเรียนที่สร้างคนให้เป็นคนจริงๆ
comment30:1. อยากให้พวกกรรมการที่ออกประเมินชั้นประถมน่ะครับ สุ่มเลือกเด็กสัก 10 คนมาอ่านเรียงความหรือบทความง่ายๆ แค่นี้ก็รู้แล้วว่าโรงเรียนนั้นสอนเด็กเรื่องการอ่านภาษาไทยยังไง ส่วนคณิตศาสตร์ก็ตั้งโจทย์บทกระดานให้ทำก็รู้แล้วเหมือนกัน แทนที่จะตรวจตามเอกสารหลักฐานที่ครูสร้างขึ้น เพียงอย่างเดียว

2. เห็นด้วยกับการลดการประเมินคุณภาพการศึกษาให้เหลือเพียงอย่างเดียวต่อปี เพราะประเมินทีก็ยุ่งยาก เปลืองงบ เสียเวลา กำลังคน แทนที่จะได้สอนเด็กก็มันแต่สร้างเอกสารหลักฐาน 

3. อยากให้เอาหนังสือเรียนมานี มานะ กลับมาใช้เรียนในปัจจุบัน เพราะส่งเสริมพัฒนาการด้านการอ่าน เขียน ประสมคำ ผสมคำได้ดีกว่า ไม่ต้องสนใจเนื้อหาหรอกว่าเป็นเรื่องตกยุค แต่มันทำให้นักเรียนชั้นประถมอ่านออกเขียนได้ตั้งแต่ ป. 1 ป.2 ก็พอแล้ว ส่วนเรื่องจะอ่านต่อยอดก็เอาเข้าห้องสมุดเป็นหนังสืออ่านนอกเวลาไปก็ได้

4. เอากลับมาเถอะระบบซ้ำชั้นหน่ะ เพราะบางคนสมควรเอาไก่แลกออกจริงๆ 

5. คนเป็นครูประถมอยากได้คนที่มีจิตวิญญาณความเป็นครูมากกว่าผู้มีอาชีพครู ครับ หรือสมัยนี้ต้องเรียกอาจารย์

จาก ผู้ที่มีคุณตา พ่อ แม่ บรรดาน้าๆ อาๆ เป็นครู และเห็นครูมาตลอดชีวิต

แก้ไขคำผิดครับ
comment31:การศึกษาแย่ลง หรือเราคาดหวังเพิ่มขึ้น ???
สมัยเราเด็ก ๆ นักเรียนก็ไม่ได้เก่งมากกว่าสมัยนี้หรอกค่ะ เพียงแต่เคารพครูมากกว่านี้ ถ้าจะพูดถึงปัจจัยก็อาจจะแบ่งใหญ่ ๆ ได้ดังนี้ค่ะ
1. ระบบการศึกษา รัฐบาล กระทรวง ทั้งหลาย ที่เปลี่ยนผู้บริหารบ่อย ๆ เปลี่ยนทีเปลี่ยนนโยบายที ใต้บังคับบัญชาทำงานไม่ทันค่ะ ของเก่ากำลังจะเข้าที่ อ้าว ของใหม่มาอีกแล้ว บ้างก็ไปก๊อปประเทศอื่นมาโดยไม่ดูบริบทประเทศตนเอง หนังสือสมัยนี้ยากมากค่ะ ถ้าเปรียบกับมานะมานีสมัยก่อน ป.4 นี่ บทหนึ่งเป็นสิบหน้า ละเอียดยิบ คือ อัดเด็กมาตั้งแต่ช่วงต้น แต่ได้คิดถึงพื้นฐานเด็กหรือเปล่า ประสมคำยังไม่คล่องเลย สังเกตง่าย ๆ ค่ะ สมัยก่อนทำงานในสมุด ตีเส้นเป๊ะ ตัวหนังสือเรียบร้อย อ่านง่าย สมัยนี้ นักเรียนทำส่งก็เก่งแล้ว ตัวหนังสือโย้เย้ ขีดเส้นไม่ตรง ลิควิดเปรอะเปื้อน เขียนผิดไม่เป็นคำ พูดไปก็ไปโยงข้ออื่นอีก
2.ผู้ปกครอง สมัยนี้ผู้ปกครองสนใจนักเรียนเพิ่มมากขึ้น แต่เป็นการสนใจที่ฉาบฉวยมาก ๆ สนใจว่าลูกจะได้เกรดเท่าไหร่ เรียนห้องอะไร ครูรังเกเด็กมั้ย แต่ไม่สนใจจะดูแลเรื่องการเรียน การบ้าน หรือเติมเต็มลูกตนเอง ปรนเปรอลูกด้วยแท็บเล็ต สื่อไอที เคยสังเกตบ้างหรือเปล่าว่านอกจากเฟซบุ๊ก เกม ลูกเคยแสวงหาความรู้บ้างหรือเปล่า ลูกศิษย์มีแท็บเล็ตเกือบทุกคน แต่ให้หางานในคอม สั่งพิมพ์งาน ทำไม่ได้ อนาถใจมาก
3. นักเรียน ที่สัมผัสได้คือ ความเหนื่อยหน่ายกับการเรียน ไม่กระตือรือร้นที่จะเรียนรู้ เขาเหนื่อยกับการเรียนที่มันอัด ๆๆๆ เนื้อหาแน่นทุกวิชา ไหนพ่อแม่ยังจะให้เรียนพิเศษอีก ด้วยความเชื่อว่าไม่เรียนจะสอบเข้าที่ดี ๆ ไม่ได้ ก็เป็นความเชื่ออีกว่าสถานศึกษาดี ๆ จะให้อนาคตที่ดีกับลูกหลาน พอทำงานแล้วจะรู้ว่าไม่มีสถานศึกษาไหนให้ได้ดีที่สุด เพราะไม่มีที่ไหนสอนการทำงานร่วมกับคนอื่น จบมาแล้ว เข้าสู่การทำงานแล้วจึงได้เรียนรู้การทำงานด้วยตนเอง 
4. ครู ที่ดูจะเป็นตัวแปรสำคัญ ที่จะขับเคลื่อนระบบ บอกได้เลยค่ะว่า ทุกวันนี้ครูไม่มีเวลาสอน ไม่ใช่ข้ออ้าง แต่ระบบต้องการให้ครูส่งเอกสารนั้น ไปอบรมเรื่องนี้ สอบเด็กตามจุดเน้น ตามนโยบายทั้งหลาย ตอนจบมาตั้งใจว่าจะเป็นครู พกอุดมการณ์มาเต็มเปี่ยม ยังไงต้องสอนนักเรียนให้ได้ดี จะทำสื่อ ให้เขาได้เรียนสนุก และมีความรู้กว้างไกล และเป็นคนดี พอเป็นครูจริง ๆ แล้ว ภาระทุกอย่างยังปล่อยวางไม่ได้ งานทะเบียน งานธุรการ งานวิชาการ งานอื่น ๆ ที่ท่านผอ. มอบหมาย มันด่วนจนเบียดเบียนเวลาสอน เอกสารนี่เยอะมากจริง ๆ จนไม่มีเวลาทำตามสิ่งที่ตั้งใจ ยอมรับค่ะว่าครูทุ่มเทกับเด็กไม่เต็มที่ เพราะเอกสาร ความจริงแล้วเอกสารแต่ละอย่าง อยากบอกค่ะว่ามันวัดอะไรไม่ได้หรอก ครูปั่นให้ทันที่ท่านต้องการเอาไปพูดในสภา ครูก็มั่วบ้าง ไหลบ้าง ตามเรื่อง ตามเวลา อยากวัดเด็กมาที่โรงเรียนเลยค่ะ จะรู้อะไรอีกเยอะ ยกเลิกระบบเอกสารและโปรแกรมต่าง ๆ ได้จะดีมากค่ะ คืนเวลาให้ครูอยู่กับเด็ก สอนเด็ก แค่นี้นักเรียนต้องดีขึ้นแน่นอนค่ะ 

ส่วนปัจจัยอื่น ๆ ขอเพิ่มบ้างนะคะ เช่นเรื่องการสอบคัดเลือกครู คือ คนที่จะเป็นครูได้ ต้องมีจิตวิญญาณความเป็นครูด้วย ทำงานที่ไม่ได้ผลตอบแทนเลย ครูไม่ได้เห็นอะไรเป็นรูปธรรมเลย นอกจากความสุขใจ เสียสละและใจเย็น แต่สมัยนี้ ด้วยเงินเดือนครูสูงขึ้น คนที่เรียนมาทางสายอื่นก็มาสอบเป็นครูกันมากขึ้น มันมีความต่างค่ะ กับคนที่เรียนสายครูมาโดยตรงกับคนที่เรียนสายอื่นมา ถ้าเข้มงวดกับการสอบเข้าของครูก็จะดีด้วยค่ะ เลือกเฉพาะคนที่สามารถเป็นครูได้ ไม่ใช่คนที่รับจ้างสอน รับเงินเดือน พูด ๆ หน้าชั้นเรียน
comment32:เราว่าครูดีๆ มีเยอะนะ แต่วิธีการสอนแต่ละคนเราว่ามันไม่เวิร์ค 

เราจำได้สมัยประถมเราชอบวิชาภาษาอังกฤษมากกก เราชอบครูผญ.คนนึง 

สมัยก่อนข้าวกลางวันเป็นอาหารถาดหลุม มีขนมเป็นขนมหวานในนั้นมี "เผือก" (ซึ่งเราไม่ชอบกิน) กินเสร็จต้องเอาจานไปให้ตรวจ 

ปรากฎไม่ผ่านเพราะเผือกเหลือเยอะมากกกกกกก ครูเลยบอกว่า "เอางี้ เด๋วจะให้ผ่าน ถ้าบอกได้ว่า คำว่า "เผือก" ภาษาอังกฤษว่าอะไร?

แป่ววววว นั่งคิดนานมากกกกก แบบคนสุดท้ายจนต้องกินให้หมด ครูเฉลยคือจำคำนี้ได้เลยทันทีตลอดชีวิต


จะบอกว่า... วิธีการสอนมีผลมากกับความรู้ความสามารถของเด็ก การศึกษาไทยชอบมให้เด็กท่องจำ ห้ามเถียง เราว่ามันไม่พัฒนาอ่ะ 
(ตอนเด็กๆ เด็กมาก ป.6 มั้ง จำได้เถียงกับครูเรื่องคำว่า Tear (น้ำตา) vs Tear (ฉีกขาด)  ตอนนั้นไม่รู้จักคำว่า แทร์ (tear ฉีกขาด) เถียงว่า เทียร์อย่างเดียว.. เถียงจนเพื่อนนั่งเงียบ (แบบกล้าเถียงได้ไงว่ะ) กลับมาบ้านมาค้นดู ก็เสียงอ่อยๆ ไปหาครูว่า อ่อ มีแทร์ด้วยครูขาาาา 555 )
comment33:การศึกษาไม่ช่วยให้คนดีขึ้น เหมือนแบบนี้ป่าว 5555
comment34:จำได้ว่า สมัย ป.4 ไม่ทำการบ้านวิชาคณิต โดนไม้เรียว ไป 3 ที ตั้งแต่ ป.4 - ม.6 คณิต เกรด 3-4 ตลอด ไม่เคยตก (แต่ดันมา F แคล ตอนมหาลัย)

การศึกษาไทย มันป่วยมาก เด็กคิดไม่เป็น วิเคราะห์ไม่ได้ สักแต่ท่องจำ ตะเวนกวดวิชา 

ครูร้อยละ 80 ไม่สนใจ "พัฒนา" เด็ก สนใจแต่ระดับเงินเดือนของตัวเอง 

เกณฑ์การวัดระบบการศึกษา ใช้ แบบวัดผลผลิตอุตสาหกรรม มันคนละเรื่อง ปัญญาอ่อนมากมาย

เลยให้ลูก เข้าโรงเรียนทางเลือก เน้นกิจกรรม เน้นการเรียนรู้จากตัวเด็ก เน้นทักษะภาษาอังกฤษ ฟัง พูด เพิ่งเตรียมอนุบาล ไม่รู้อนาคตจะเป็นยังไง 

แต่จะใช้ ความรู้จากการศึกษาของตัวเอง ช่วยลูกตัวเอง ช่วยเด็กที่ช่วยได้ ให้มีระบบคิดมากที่สุด 

พิมพ์ไป สลดใจ อนาถใจ กับ กระทรวงศึกษาธิการไทย จริงๆ
comment35:ถ้าเด็กไม่สนใจเรียน
ครูก็ต้องมีหน้าที้ช่วยทำให้เด็กสนใจแล้วหละ
ครูบางคน เหมือนโดนจ้างให้มาคุยกับกระดานดำ
แบบนี้ก็ไม่ไหว 

ส่วนตัวคิดว่าเวลาเรียนไม่มากไป แต่ จำนวนนักเรียนในห้อง มากไป
ครูคุมยาก การจะทำให้นร.มาสนใจก็ยิ่งยาก

อีกหนึ่งปัญหาคือ ครูหลายคนไม่ได้อยากเป็นครู...
comment36:การศึกษาไทย

ถาม ขออีกคำถามค่ะ  คำถามเข้ามาไม่หยุดเลยค่ะ  ตนเองหมายถึงผู้ถาม
เป็นอาจารย์อยู่ในวงการศึกษา  แต่เห็นว่าวงการการศึกษาของเรายังเป็นที่หวัง
ให้สังคมไม่ค่อยได้  ทำอย่างไรจึงจะทำให้เยาวชนของชาติ พัฒนาดีกว่าที่เป็นอยู่

อาจารย์  เรื่องนี้เรื่องกว้างนะ  ควรทำความเข้าใจเป็นส่วน ๆ ไป
1.  คนในวงการศึกษาเขาก็พยายามทำกันอยู่นะ  แต่ก็ทำกันได้ตามเหตุปัจจัย  ก็น่าเห็นใจ
พวกนี้ทำงานหนักแต่เงินน้อย  คนเก่ง ๆ จึงไม่ค่อยเข้าไปอยู่กันเท่าไร  เห็นไหมเมื่อรุ่นพ่อ
รุ่นพี่เรา นี่เขาจะคัดคนเก่งไปเรียนครู  ดังนั้นครูสมัยก่อนนี่เจ๋งมาก  คนเรียนครูสมัยนี้
ส่วนใหญ่นะไม่ใช่ทั้งหมด  เพราะไม่รู้จะเรียนอะไรดีจึงไปเรียนครู  ครูจำนวนมากจึงไม่ใช่
พวกหัวกะทิของสังคมแบบสมัยก่อน  ยกเว้นคนที่เป็นครูกันด้วยจิตวิญญาณจริง ๆ พวกนี้ดีมาก

2. เรื่องสถานศึกษา  เราคงต้องเปลี่ยนมุมมองกันใหม่แล้วล่ะ โลกมันเปลี่ยนไปมากแล้ว
เราต้องเข้าใจโลกแห่งความเป็นจริงให้มากขึ้น  อย่าติดแค่ในรูปแบบที่เคย ๆ ทำกันมา
พวกเราลองดูสิ  คนทุกวันนี้ หนึ่งชีวิตใช้เวลาอยู่หน้าจอทีวีมากกว่า หรืออยู่ในห้องเรียนมากกว่า

ใช่ จนพวกอเมริกันเขาล้อกันว่า Television is everything of life . คือทีวีเป็นทุกอย่างของชีวิต
พอเข้าบ้านมาก็เปิดทีวีแล้ว บางคนเปิดไปจนหลับ  ตื่นมาถ้าเป็นวันหยุดก็เปิดทีวีอีกแล้ว
ทีวีเป็นสื่อที่บริโภคเวลาของมนุษย์มาก 

ดังนั้นเมื่อมนุษย์ส่วนใหญ่อยู่กับทีวี  เขาเรียนรู้สิ่งต่าง ๆ จากทีวีนั่นแหละ  มากกว่าจากอย่างอื่น
นั่นหมายความว่าทีวีคือสถานศึกษษที่แท้จริงของชีวิตผู้คนทุกวันนี้  นี้แหละคือมหาวิทยาลัยใหญ่
มหาวิทยาลัยในรั้วนั้นเป็นมหาวิทยาลัยย่อส่วนของสิ่งต่าง ๆ ในโลก รับคนได้นิดเดียวของสังคม
และสอนแต่ละคนได้แค่นิดเดียวของวิชาการ  และคนให้เวลากับสถานศึกษาแค่นิดเดียวของชีวิต
จึงไม่พอที่จะเปลี่ยนแปลงสังคมได้อย่างรวดเร็ว
เมื่อไม่เร็วเท่ากับหรือเร็วกว่าการเปลี่ยนแปลงที่เกิดขึ้นในสังคม  จึงพัฒนาสังคมไม่ทัน
พูดง่าย ๆ การศึกษามีอิทธิพลต่อชีวิตจิตใจคนน้อยกว่าทีวีซึ่งผู้คนเขาให้เวลามากกว่า

3. เนื้อหา  จากนั้นเราลองมาดูเนื้อหาาที่ประชาชนได้เรียนรู้และดูดซับจากทีวี  มีอะไรบ้าง
ลองจำแนกเป็นสัก 4 กลุ่มก็ได้ คือ
ก. สาระล้วน ข. สาระบันเทิง ค. บันเทิงล้วนๆ ง. น้ำเน่า

ลองคิดดูสิว่าสัดส่วนของสี่กลุ่มนี้รายการนี้  อย่างไหนมากกว่ากันอัตราส่วนเท่าไร่ เรื่องนี้สำคัญ
ลองไปนั่งดูโทรทัศน์ที่ญี่ปุ่นสิ  เท่าที่ประเมินอยู่หลายวัน  สาระบันเทิงของเขามากเป็นอันดับหนึ่ง
รองลงมาคือสาระล้วน ๆ กับบันเทิงล้วน ๆ นี่ใกล้เคียงกัน  น้ำเน่านี่เขาก็มีเหมือนกันแต่น้อยมาก
ด้วยเหตุนี้ญี่ปุ่นแม้จะเริ่มสร้างประเทศมาพร้อมกับไทยแต่ล้ำหน้ากว่าไทยเยอะ  แม้จะย่อยยับเพราะสงคราม
ไปสองครั้งสองครา  ก็ยังสามารถพัฒนาแซงไทยไปได้ทุกที  ทั้ง ๆที่ ทรัพยากรก็น้อยกว่า ที่ดินก็น้อยกว่า
คนก็เยอะกว่า อายเขาไหมคนไทย

การที่ญี่ปุ่นพัฒนาได้เร็ว ซึ่งเร็วกว่าทุกชนชาติในโลกมาจากหลายสาเหตุ  แต่แน่นอนปัจจัยสำคัญประการหนึ่ง
ก็คือการศึกษาในชีวิตจริง  และเขาตั้งใจให้การศึกษาประชาชนเขาจริง ๆ  ผ่านสื่อที่กว้างขวางทั้งหลาย
ทั้โทรทัศน์ วิทยุ หนังสือพิมพ์
ส่วนที่อเมริกาก้จะมีทุกรูปแบบทั้งสี่แบบในอัตราที่ใกล้เคียงกันให้ประชาชนเลือก 
โดยกำหนดเป็นช่องแต่ละกลุ่มไปเลยเช่น  HBO ก็ฉายแต่หนัง Discovery ก็ฉายแต่สารคดีเป็นต้น
ซึ่งจำนวนช่องของทุกประเภทใกล้เคียงกัน  
ของพี่น้องชาวไทยเราล่ะ  ลองไปเปิดโทรทัศน์ดูซิ  มีอะไรดูบ้าง  วิเคราะห์กันเองก็แล้วกัน
เมื่อใครป้อนของเน่า ๆ ให้สังคมเป็นส่วนมาก แล้วคิดดูว่าสังคมจะเป็นเช่นไร

ทางสปอนเซอร์ก็ต้องช่วยกัน  เลือกสนับสนุนรายการที่มีสาระให้มากขึ้น  จงรู้ว่าสิ่งที่ท่านสนับสนุนนั้น
ดีก็ตามเน่าก็ตาม มีผลต่อสังคมที่ท่านอยู่และจะมีอิทธิพลต่อลูกหลานของท่านในอนาคต นั่นคือเนื้อหา

4. อีกสิ่งหนึ่งซึ่งต้องนำมาพิจารณาคือสาระสำคัญที่จะนำมาเป็นค่านิยม
ในประเทศที่เจริญแล้วนั้น เขาให้ความสำคัญกับปัญญามากกว่าปริญญา
แต่ในประเทศที่ด้อยพัฒนามักให้ความสำคัญกับปริญญามกกว่าปัญญา
อย่างในอเมริกานี่ เขาไม่ค่อยสนใจหรอกว่า you จะจบอะไรมา ระดับไหน
สิ่งที่เขาถามตอนสมัครงานคือ you ทำอะไรได้บ้าง เขาเอากันที่ทักษะ 
skill กับresult  หรือผล ไม่สนปริญญามากนัก

เรื่องนี้เราต้องชัดนะ  ปัญญากับปริญญาเป็นคนละสิ่งกัน ดูอย่างไอน์สไตน์ ไอน์สไตน์
จบแค่ polytechnic school เทียบบ้านเราก็อาชีวะ แต่สามรถค้นพบกฏธรรมชาติ
เรื่องทฤษฎีสัมพันธภาพซึ่งพลิกโฉมวิทยาการโลกได้ หรืออย่าบิลเกต ก็เรียนไม่จบปริญญา
เพราะออกไปก่อน แต่มีด็อกเตอร์เป็นลูกน้อยเยอะแยะ  เห็นไหม คนมีปัญญาจะบริหารคนมีปริญญา
เพราะปัญญาเหนือกว่าปริญญา

เรื่องนี้ต้องชัด  ไม่เช่นนั้นสังคมจะหลงทาง  ถ้าปริญญาคือสูตรสำเร็จของชีวิตแล้วล่ะกะ 
คนไม่มีปริญญาอย่างไอน์สไตน์ก็ดี หรือเศรษฐีหลายต่อหลายคนก็ดี  คงประสบความสำเร็จไม่ได้
แต่การณ์กลับตรงกันข้ามเลย  คนเหล่านี้ประสบความสำเร็จมากกว่าคนปริญญาทั้งหลาย
ทั้งปวงเสียอีก นี่คืออำนาจของปัญญา

ดั้งนั้นประเด็นสำคัญของการศึกษาไม่ได้อยู่ที่ว่าเราจะทำให้คนจบปริญญากันเยอะ ๆ ได้อย่างไร
ที่สำคัญคือเราจะทำให้ประชาชนมีปัญญากันเยอะ ๆ ได้อย่างไร ญี่ปุ่นเขาจับประเด็นถูกจึงให้
ความรู้ประชาชนผ่านสื่อทุกชนิดที่เข้าถึงประชาชนได้อย่างทั่วถึง

เอกชนบ้านเราทุกวันนี้ก็ไม่สนใจปริญญา  แต่สนใจความสามารถและค่าแรงที่เหมาะสมเป็นสำคัญ
แต่ข้าราชการยังยึดปริญญาเป็นหลัก  จึงเป็นอยู่อย่างที่เห็น

แต่ทั้งนี้ ไม่ได้หมายความว่าเราไม่ต้องมีหลักสูตรปริญญากันแล้วนะ  มิได้ ควรจะมีอยู่แต่ต้องรู้ว่าความรู้
ที่ทำให้ได้รับปริญญานั้นเป็นปัญญาพื้นฐานไม่ใช่ปัญญาชั้นสูง  ยอดปัญญาต้องเป็นปัญญาที่ได้จากของจริง
สภาวะจริง  ด้วยเหตุนี้  แม้พระพุทธเจ้าจะสำเร็จเก้าคัมกีร์เทียบกับเก้าปริญญาสมัยนี้  ก็ยังทรงต้องเข้าป่า
ไปอยู่กับแลปธรรมชาติ  จัดการกับจิต เข้าสู่มิติต่าง ๆ จนหลุดพ้นจากสภาวะต่าง  ๆ โดยตรง
บุคคลไม่อาจสำเร็จใด ๆ หรือหลุดพ้นจากอะไรได้เพียงเพราะความเข้าใจ ต้องเข้าถึงแก่นจริง ๆ

ดังนั้นสังคมต้องนิยมให้ถูกจุด  คนจะได้ทุ่มเทพัฒนากันได้ถูกทิศ  ระบบจะได้สถาปนาไปถูกทาง  
ถ้านิยมผิดมันก็พากันทาง ทำมากได้ผลน้อยนิด  ทุ่มเททำเพื่อสังคมแต่สังคมกลับแย่ลงๆ
หรือเจริญช้ากว่าเพื่อนบ้านที่เริ่มสร้างชาติมาพร้อม ๆ กัน อย่าว่าแต่พร้อมกันเลย  แม้ชาติใหม่ ๆ
อย่างสิงคโปร์ซึ่งมีทรัพยากรก็น้อยกว่าไทยในทุกด้าน  ตอนนี้ใกว่ากัน ใครเจริญกว่ากัน
สิงคโปร์ประเทศเล็ก ๆ  ที่ไม่มีทรัพยากรของตนเอง  แต่มีรายได้ต่อหัวประชากรมากเป็นอันดับสองของโลก
อีกประการหนึ่ง  เราไม่สามารถให้ปริญญาประชาชนได้ทั่วถึง  แต่สิ่งที่เราสามารถให้ได้
โดยทั่วถึงกว่าคือปัญญาความรู้
............................................

งานใด ๆ ก็ตามที่เลือกแล้ว ควรตั้งจุดมุ่งหมายในงานนั้นให้ดี การตั้งจุดหมายที่แตกต่างกัน
ในงานเดียวกันจะนำมาซึ่งผลที่แตกต่างกันอย่างมาก
ตัวอย่างเช่น  ในอาชีพครูซึ่งมีหน้าที่สอน  ถ้าสอนโดยมีจุดมุ่งหมายเพื่อฆ่าเวลาไปวัน ๆ
เพราะไม่รู้จะทำอะไรดี  จะสอนไปอย่างซังกะตาย  เป็นที่เบื่อหน่ายทั้งแก่ผู้สอน ผู้ถูกสอน
และผู้เกี่ยวข้องทั้งหลาย  ถ้าสอนดดยมีจุดมุ่งหมายเพื่อเงิน  จะขยันสอนขึ้นมาหน่อย

แต่จะสอนลวก ๆ สอนเฉพาะสิ่งที่จะทำเงินให้  ใจจะกระด้าง ความสัมพันธ์ระหว่าง
ครูกับศิษย์จะแห้งแล้ง   ถ้าสอนเพื่อเกียรติยศชื่อเสียง  จะตั้งใจสอนมากขึ้น
แต่มักลำพองตน  อวดตัวเป็นที่น่าหมั้นไส้ของคนทั่วไป  ใจจะหนาว  ความสัมพันธ์กับลูกศิษย์
จะหลากหลาย  บางคนชื่นชม บางคนรังเกียจ  และพวกที่ชื่นชมมักเป็นศิษย์ที่ไม่ค่อยได้เรื่อง
เป็นส่วนใหญ๋  ถ้าสอนโดยมีจุดมุ่งหมายเพื่อประโยชน์และความเจริญก้าวหน้าของศิษย์เอง

จะตั้งใจสอนมกดูแลศิษย์อย่างทั่วถึงและครบถ้วนทุกแง่มุมของชีวิต  จิตใจจะมีปิติ เป็นที่เห็นใจของทุกคน
ความสัมพันธ์กับศิษย์อยู่ในเกณฑ์ดีเป็นส่วนใหญ่  ถ้าสอนโดยมีจุดมุ่งหมายเพื่อประโยชน์ของศิษย์
และความก้าวหน้าแห่งมนุษยชาติ  จะตั้งใจสอนอย่างยิ่ง  และจะไม่สอนอย่างเดียว
จะทำความการค้นคว้าทดลองและสร้างวิทยาการใหม่ ๆให้แก่โลก  รวมทั้งตั้งใจสร้างศิษย์ให้เป็น
ผู้นำของมนุษยชาติสืบไป  จึงเข้มงวดกวดขันอย่างมาก  จะได้รับการยกย่องและเกียรติยศปรากฎ
ความภาคภูมิใจ  ความสัมพันธ์ของศิษย์ที่ดีก็ดีมาก  ที่ไม่ดีก็ไม่ดีเลย เพราะไม่เห็นด้วยหรือไม่อาจเข้าใจได้
แต่ถ้าสอนโดยมีจุดมุ่งหมายเพื่อประโยชน์สุขแห่งตน และความเจริญก้าวหน้าของศิษย์
และความรุ่งโรจน์ไพบูลย์ของมนุษยชาติ  ย่อมจะสอนพอดี วางตัวพอดี เข้มงวดพอดี ผ่อนคลายพอดี

มีความสุขโดยสมควรในทุกขณะที่ปฏิบัติหน้าที่  เป็นที่รักเคารพของทุกคนที่พบเห็นและรู้จัก
ความสัมพันธ์กับศิษย์จะแนบแน่นยั่งยืน  มีเกียรติโดยสมควร มีทรัพย์โดยสมควร  มีมิตรโดยสมควร
มักได้รับการสรรเสริญให้เป็นบรมครูหรือปรมาจารย์

........................................
ปาฐกโดย อาจารย์ ไชย ณ พล
comment37:ลองคิดเล่นๆว่า ทำไมเรียนเฉพาะทาง เดือนสองเดือนกลับทำงานในสายงานได้ดีกว่าเรียนปตรีมาสี่ปี ยิ่งเรียนเฉพาะทางมาซักปี แทบจะเป็นผู้เชี่ยวชาญในงานนั้นๆ 

 ลองคิดกันดูแล้วเลิกดูถูกคนที่ไม่ชอบเรียนในมหาลัยได้และ  หลักสูตรพื้นๆ CCNA กว่าจะเรียน กว่าจะสอบ ก็หมดไปสามสี่หมื่น ผ่านมาก็เห็นทำงานได้ทุกคน ทำได้ดีเสียด้วย ลองเอาเวลาสี่ปี ไล่เรียน สายเน็ตเวิกส์ ได้มาสี่ใบ ผมว่าเงินเดือนน่าจะเหยี่ยบแสน 

  ถ้าลองยอมรับกับสถาบันพวกนี้แล้วให้เงินสูงๆ คนเก่งๆ พร้อมจะไปเรียนไปสอบเพื่อมาทำงานอีกเพียบ

เคยคุยกับลูกค้าไอแลน เรียนจบสาขาขายรถยนต์ เออวุ้ย บ้านเราไม่มีนะ บ้านเค้าจะเป็นเซลขายรถเรียนเฉพาะทางไปเลย
comment38:สมัยก่อนโรงเรียนไม่เห็นมีข้าวกลางวันให้เลย  ตอนเช้าต้องทอดไข่ดาว ทอดหมู โปะข้าว  ใส่ปิ่นโตหิ้วไปกินแทบทุกวัน

ทำเอง  กินเอง  เก็บล้างเอง    เด็กสมัยนี้ทำเป็นกันรึเปล่า   ให้ออกจากบ้านตัวเปล่าออกไปกันได้ไม๊ไม่มีเงินน่ะ

..........สังคมรังแก  ครอบคัวรังแก  หรือเด็กเอง   ที่ไม่ได้เรื่อง   แยกแยะหน่อย........

..........เด็กสมัยนี้ตีก็ไม่ได้   มันต่อยครูด้วยนะเออ.....เอากะมันดิ......
comment39:คนไทยปัจจุบันเปลี่ยนแปลงไปไม่เหมือนเมื่อก่อน เพราะเรากำลังเป็นสังคมวุตถุนิยม
คุณค่าทางจิตใจเปลี่ยนแปลงไปหมด คนเริ่มเห็นแก่ตัว น้ำใจเอื้อเฝื่อลดหายไป 
เชิดชูคนมีฐานะและเงินทอง คนดีไม่โกงกินอยู่ลำบาก เห็นผิดเป็นถูก เลียนแบบต่างชาติในเรื่องไม่ควรเป็นแบบอย่าง

ส่วนหนึ่งมาจากตัวของผู้ใหญ่เอง ที่เป็นแบบอย่างไม่ดีแก่เด็กและเยาวชน

ละครทีวีเกือบทุกช่อง มีแต่เรื่อง ตบตี แย่งสามี และเรื่องไร้สาระ ซึ่งก็ไม่รู้จะมีเรตไว้ทำไม เพราะไม่มีประโยชน์

ตราบใดที่ตัวของเราเองยังไม่ปฏิรูปตนเองได้ ก็ไม่ต้องไปปฏิรูปการศึกษาหรอก เพราะมันเป็นการแก้ปัญหาที่ปลายทาง
comment40:ผมว่านะ อย่าไปโทษแต่เฉพาะโรงเรียน มหาลัย หรือครู อาจารย์ และบุคลากรทางการศึกษาเลย

แต่ควรรับความจริงกันด้วยว่า "เด็กไทยส่วนใหญ่มัน..." ก็เท่านั้นเอง 

ผมย้ำว่าส่วนใหญ่นะ ส่วนน้อยที่ฉลาดสุด ๆ ก็มี แต่มันน่ารำคาญที่เวลาเราอยากอวดใครว่าเด็กในประเทศเราฉลาด เราก็จะยกตัวอย่างเด็กที่ได้โอลิมปิกวิชาการ ซึ่งมันเป็นสัดส่วนแค่ ๐.๐๐๐๐๐๑% เท่านั้น (ตัวเลขนี้ผมมั่ว)

ประเทศนี้มีทุกอย่างให้แล้ว ถ้าเทียบกับหลาย ๆ ประเทศที่ผลสำรวจออกมาว่าเด็กเขาฉลาดกว่าเรา 

แต่เด็กไทยส่วนใหญ่ก็ยัง.... อยู่

ผมขอพล่ามนิดนึงนะครับ

สำหรับใครก็ตามที่โทษว่าการศึกษาไทยห่วย เพราะทรัพยากรทางการศึกษาไม่เพียงพอ และระบบการศึกษาที่ไม่สากล คือ หนัก และเน้นท่องจำ

ผมขอยกตัวอย่างชีวิตผมเลย 

ผมเรียนโรงเรียนรัฐใน กทม. ซึ่งเมื่อราว ๒๐ ปีก่อน ก็เรียกไม่ได้ว่ามีทุกอย่าง แต่ก็มีมากพอที่จะให้เด็กได้ศึกษาตามมาตรฐาน

สิ่งที่โรงเรียนผมมีคือ การแบ่งเด็กเป็นห้องตามผลคะแนน 

ภาษาพูดคือ ห้องคิง ห้องควีน (ไม่ใช่เกย์นะครับ) และห้องอื่น ๆ 

การแบ่งห้องนั้น แตกต่างกันเฉพาะ "ตัวเด็ก" ไม่ได้ทำให้ทรัพยากรทางการศึกษาที่จัดสรรให้แต่ละห้องแตกต่างกันแต่อย่างใด

แต่เคยคิดกันไหมครับ ว่าถ้าเป็นเพราะปัจจัยทางการศึกษาอื่น (นอกจากตัวเด็ก) ที่ทำให้เด็กไม่ฉลาดจริง ดังนั้นในสภาวะที่ใช้ปัจจัยเดียวเดียวกัน เด็กก็ควรมีความฉลาดใกล้เคียงกัน

แต่ก็อย่างที่ผมบอก ประสบการณ์ชีวิตผมมันไม่ได้เป็นแบบนั้น

เด็กห้องคิงเขาอยู่ยังไง เขาก็เป็นอยู่อย่างนั้นครับ ตั้งแต่ ม.๑ ยัน ม.๖

ส่วนเด็กห้องท้ายเขาอยู่ยังไง เขาก็เป็นอยู่อย่างนั้นครับ ตั้งแต่ ม.๑ ยัน ม.๖

ทั้ง ๆ ที่ใช้ทรัพยากรทางการศึกษาเดียวกันแท้ ๆ 

เด็กจะฉลาด จะไม่ฉลาด ทรัพยากรทางการศึกษาไม่ได้มีส่วนไปทั้งหมด

หลัก ๆ อยู่ที่ตัวเด็กเองครับ
comment41:อยู่บ้านพ่อแม่ตามใจ..อยากได้ไรซื้อให้ไม่เคยขัดใจลูก
ครูสั่งการบ้าน...ลูกทำไม่ได้...พอถามว่าครูไม่สอนเหรอ...ลูกบอกว่าสอนแต่ครูให้ผู้ปกครองช่วยทำด้วย
ครูสอนนิดๆหน่อยๆ  เด็กเข้าใจบ้างไม่เข้าใจบ้าง  ก็เค้าเรียกว่าอะไรนะ play and learn เพลินไปเลยสินะ
พอไปโรงเรียน...เล่นมั่งเรียนมั่ง...ดื้อได้ครูไม่ตี...สุดท้ายยังไงๆก็ได้เลื่อนชั้น
ครูชอบสั่งงานที่ยาก แบบทำโมบายธรรมดาๆที่ฝีมือเด็กทำได้ไม่เอาบอกเอาแบบสวยๆ...สุดท้ายพ่อแม่ต้องมานั่งทำให้
จำได้ว่าสมัยเรียนครูให้ทุกคนเอาอุปกรณ์มาแล้วนั่งทำพร้อมกัน...สมัยนี้เหรอ..เหอะๆสำเร็จรูปส่งน่ะ
ข้อสอบโอเน็ต...สอบเข้าไรพวกนี้ไม่มีหรอกนะที่ในห้องเรียน  นู่น...ต้องไปติวไปซื้อข้อสอบมาทำ
ไม่เข้าใจตรงนี้มากๆว่าจะเอายากไปไหน   ทำไมไม่ออกในห้องเรียน  เด็กจะได้ตั้งใจเรียน  นี่ไปตั้งใจกวดวิชากันหมด
comment42:เป็นครูมา 5 ปี ขอบ่น...

1. การทำหลักสูตร ควรจะคิดกรอบอะไร ที่มันง่ายกระชับ ไม่ซับซ้อน แต่เป็นแนวทางที่นำไปใช้แล้วได้ผลดี และได้ผลจริง 
เวลาวางนโยบาย นอกจากนักการศึกษาแล้ว  อยากให้มีตัวแทนของผู้ปกครอง หรือนักคิด นักสร้างสรรค์ ครีเอทีฟอะไรงี้ ไปช่วยคิดหลักสูตร 
คงจะน่าสนุกดี  มันคงจะเป็นหลักสูตรที่น่าสนใจ สร้างสรรค์ อยากให้เกิดจากมุมมองของหลายๆ คนมอง แต่ไม่ใช่ทำออกมาแล้วยิ่งเยอะยิ่งวุ่นวายไปอีกนะ  ( คือ อยากให้ทำเรื่องวิชาการยากๆ แต่ใส่ความครีเอทลงไปด้วย ทำให้มันเข้าใจง่าย และไม่เยอะ ต้องอาศัยการออกแบบที่ดีและความคิดสร้างสรรค์ ไม่ใช่เอกสารงานวิชาการที่แสนน่าเบื่อ...เต็มไปด้วยตัวชี้วัด อัดแน่น) 

2. ผู้บริหารต้องมีวิสัยทัศน์ มีความเข้าใจในระบบการทำงานของโรงเรียนจริงๆ โรงเรียนมีปัญหาเรื่องอะไร แบบไหน ครูคนไหนสอนดี ทำงานดี ก็ควรส่งเสริมกำลังใจให้เป็นตัวอย่างจริงจัง ไม่ใช่ใครเลียใครได้ ใครมีอำนาจในมือ คนนั้นได้ แบบนี้คนทำงานก็หมดกำลังใจ คนที่ไม่ทำงาน ก็ไม่มีผลกระทบอะไรกับตัวเอง ก็ทำตัวเหมือนเดิม...วนลูป ไม่มีอะไรดี อะไรร้าย ไม่มีอะไรพัฒนา ในโรงเรียนนี่สังคมการเมืองย่อมๆ ...

3. เรื่องการประเมินคุณภาพ สิ่งที่เค้าประเมินก็มีแต่เรื่องพื้นฐานที่ครูควรทำอยู่แล้ว เอกสารต่างๆ ที่เกี่ยวกับงานสอน เอกสารต่างๆที่เกี่ยวกับงานพิเศษ ครูบางคนที่บ่น คือ ไม่ได้ทำ พอเค้ามาประเมินก็เดือดร้อน ต้องผักชีโรยหน้า...ถ้ามีแผนจริง สอนจริง ทำสื่อจริง วิจัยจริง อย่างน้อยๆ เด็กต้องดีขึ้นได้จริง...บ่นให้คนประเมิน ก็ต้องพิจารณาตัวเองด้วย แต่ควรลดเกณฑ์การประเมินลงบ้าง จับจุดประเด็นสำคัญ เยอะเกินก็น่าเบื่อ 

4. คนส่วนมากชอบคิดว่าอยากให้คนเรียนเก่งมาเป็นครู แต่สำหรับเราคนที่จะมาเป็นครู ทำงานครูได้ดีที่สุด คือ 1) ต้องมีจิตสาธารณะ ไม่ใช่เก่งแล้วทำแต่งานส่วนตัว งานครูมันยิบย่อยเยอะมาก ไม่ใช่แค่สอนนนนน! ต้องรู้จักช่วยกันทำงานแบ่งเบาภาระคนอื่นด้วย ช่วยกันทำงานก็เสร็จเร็ว งานก็มีประสิทธิภาพ 2) สำคัญกว่าเก่งความรู้ คือ ถ่ายทอดเก่ง คนเก่งทุกคนใช่ว่าจะสอนเก่ง ครูบางคนพูดเก่ง เล่าเรื่องเก่า อธิบายเข้าใจง่าย แม้เรียนไม่เก่ง นักเรียนก็เก่งได้ค่ะ การสอนมันเป็นทั้งศาสตร์และศิลป์ 

5. อย่าสนใจแต่เด็กเก่งเท่านั้น เป็นกันทั้งประเทศ ทุกสถาบัน ลองคิดแค่ว่าเด็กเก่งกับเด็กไม่เก่ง เด็กกลุ่มไหนจะเยอะกว่ากัน เด็กเก่งควรส่งเสริม ส่วนเด็กไม่เก่งก็ควรหามาตรการช่วยกันแก้ปัญหาจริงจัง อยากให้ใส่ใจกับเด็กๆ กลุ่มนี้ด้วย...นอกจากนี้ค่านิยมในสังคม ก็นิยมส่งลูกเรียนในสายสามัญเท่านั้น ทั้งที่จริงเด็กอาจจะเหมาะกับสายอาชีพ ชอบเรียนรู้จากการปฏิบัติ เป็นแรงงานฝีมือที่มีคุณภาพจะดีกว่า แต่บางทีเด็กก็ไม่กล้าที่จะเลือกเดินในทางเดินที่เหมาะกับตัวเอง บางคนก็มีค่านิยมคิดว่าสายอาชีพมันดูด้อยกว่าสายสามัญ....เพราะดูจากค่านิยมคนเก่งวิทย์ คณิต จะได้รับการส่งเสริมยินดีเป็นอย่างมาก...แต่เด็กที่เก่งกีฬา ดนตรี ศิลปะ ภาษา งานฝีมือ จะถูกชื่นชมและเห็นคุณค่าน้อยกว่า 

ุ6. อย่าเอาโรงเรียนในเมือง ในอำเภอ มาเปรียบกับโรงเรียนตำบล หมู่บ้าน บริบทต่างกันทุกอย่าง...

7. ควรมีนโยบายให้ความสำคัญกับการเรียนในระดับปฐมวัย และประถมศึกษา ให้มากๆ เพราะไม้อ่อนดัดง่าย ไม้แก่ดัดยาก แต่บ้านเราจะให้ความสำคัญกับระดับมัธยมมากกกก โดยเฉพาะม.3 และม.6 

8. ครูก็คนมีทุกรูปแบบ ทุกประเภท ประปนกันอยู่เหมือนทุกอาชีพ ในความคิดเรา เราว่าผู้บริหารที่มีความยุติธรรม และมีความยืดหยุ่นในเรื่องที่ควรยือหยุ่น จะช่วยให้ระบบในโรงเรียนมีปีะสิทธิภาพมากขึ้น อยากให้ครูดีได้ดี ครูชั่วได้ชั่ว แล้วอาจทำให้มีครูที่ดีมากขึ้นก็ได้...
comment43:ดูจาก คห. หลายๆคน ยังคงส่งเสริมแนวคิด เอาตัวเองรอดก่อนคนอื่นไม่สนอยู่เลย อะ รื่องการเรียนแนวคิดของนักเรียนสมัยนี้มันก็เกิดจากแม่พิมพ์ของชาติให้ส่งเสริมให้คิดแบบนั้นอะ ต้องเอาปริญญาให้ได้ไม่งั้นตกอับ มีเด็กห้องสยามคนนึง จข ตรีมา หางานไม่ได้บอกว่าเสียหน้า  งานที่นางบอกคือ พวกอี้เว้น จัดงาน ที่ทำให้ไม่อาย มีหน้ามีตาขึ้นมาบ้าง ว่าเด็กไม่ได้หรอก ว่าคนที่ืปลูกฝังดีกว่า
comment44:เห็นได้ง่ายและพบเจอบ่อย คือ ภาษาไทยวิบัติค่ะ    จุดเล็ก ๆ แบบนี้แหละค่ะ เป็นจุดเล็ก ๆ ที่ทำให้คนบางคนไม่พัฒนาไปไหน
comment45:ขอเอาใจช่วยเเละจะพยายามทำหน้าที่ให้ดีที่สุด

ผมเป็นครูเเบบไม่มีใบสอน อายุ 43 คงสอนอีก 2-4 ปีจากนี้เเล้วคงออกไปติวหาเลี้ยงตัวล่ะครับ 

เพราะกำพร้าแฟน ฮือๆๆๆ 

ขอเป็นกำลังใจให้ครูดีๆทุกท่านครับ
comment46:อธิบายเพิ่ม....

.....เเล้วคงออกไปติวหาเลี้ยงตัวล่ะครับ 

เพราะกำพร้าแฟน ฮือๆๆๆ.......

หมายถึง คงไม่อดตาย เพราะตัวคนเดียว ออมเงินนิดหน่อยเพื่อไว้รักษาตัว เพราะไม่มีใครดูเเล เพราะกำพร้าแฟน ฮือๆๆๆๆๆๆๆๆๆๆๆๆ
comment47:ตปท ใครเรียนไม่เก่งก็ไปสายงานเลย
คนไทยใครอะไรยังไงต้องเรียนปริญญา
comment48:ในฐานะที่เป็นครู เราคิดว่าครูรุ่นไหม่ของไทยยังไม่มีคุณภาพพอ ทั้งทางด้านความรู้และความพยายามส่งเสริมเด็ก
จากที่เห็นนักศึกษาฝึกสอนมาสอนภาษาอังกฤษทุกรุ่น ความรู้อ่อนมากกกกกก สอนผิดสอนถูก ออกเสียงสำเนียงไทยๆเราเฉยๆแต่พาอ่านผิดนี่รับไม่ได้นะ อันนี้ขนาดแค่บทเรียนม.ต้น ไม่ยอมรับในข้อด้อยของตนเอง ไม่ยอมปรับปรุงตนเอง พอเราส่งฟีดแบ็คไปที่มหวิทยาลัยกลับเข้าข้างและไม่ปรับปรุง 
และอีกอย่างหนึ่งที่ครูหลายคนขาดคือการสร้างแรงบันดาลใจ ส่งเสริมเด็ก ซึ่งครูรุ่นไหม่ๆไม่มีสิ่งนี้เลยเล่นแต่เฟซบุค
comment48-1:ยอมรับแต่โดยดีแลย ในฐานะคนที่ต้องติดตามนิเทศนศ.ฝึกสอน ตามรร.และได้Feedback จากครูในรร.มากมาย
ซึ่งครูประจำการที่ได้สัมผัสเหล่านั้น มีทั้งที่เก่งภาษาอังกฤษ และไม่เก่งภาษาอังกฤษ นี่พูดตามเนื้อผ้านะ
และในฐานะ Teacher Educator ไม่เคย และไม่ได้เข้าข้างนศ.เลย 
เราเพียงเป็นกลไกในระบบการผลิตครู ที่คอยรับนร.มาปั้นให้เป็นบัณทิตครู ตามหลักสูตร ก็พยายามกันเต็มที่
เพียงแต่ปัญหารากเหง้าของครูที่ไม่เก่ง ก็คือ...
1.ไม่มีคนเก่งมาสมัครเรียนครู(แทบจะไม่มีจริงๆ) คือเข้าใจว่า incentive มันไม่มากพอ เงินเดือนน้อย งานจุกจิกจิปาถะ
2.เวลา 4 ปีของ course work ในระดับอุดมฯ มันไม่สามารถทำให้เขาเก่งอังกฤษมากขึ้นนัก ถ้า!  เน้นว่าถ้าเขาไม่ได้มีBasic ที่ดีพอ
ซึ่งจุดนี้ก็กลายเป็นว่าขออนุญาต วกกลับไปที่การสอนระดับกศษ ขั้นพื้นฐาน  ประถม-มัธยม
ทุกมิติ ทุกตอน เกี่ยวข้องสัมพันธ์กัน  ทุกฝ่ายต้องรับผิดชอบร่วมกัน
เราไม่ปฏิเสธความรับผิดชอบของการศึกษาครูในระดับมหาวิทยาลัยฯ
แต่ก็ไม่สามารถละเลย รากปัญหาของการที่นศ.ครูไม่สามารถต่อยอดให้แกร่งสมความเป็นครูได้
และแน่นอนต้นตอที่แท้ก็คือ การวางแผนแบบ Top down ซึ่งผู้ให้นโยบายดันนั่งอยู่บนหอคอยงาช้างติดแอร์
วาดฝันกลางอากาศ แต่ไม่เคยรับรู้ปัญหาที่แท้จริง 
ปัญหาต่างๆ โยนให้ครูและอาจารย์ผู้น้อยคอยแก้ไข
และผลลัพธ์ก็ตกกับเด็กๆ
comment49:แถวบ้านจบม.6แต่อ่านหนังสือไม่ได้ เขียนได้แต่ชื่อตัวเอง
เป็นกันแทบจะทั้งหมู่บ้าน โครงการรณรงค์ใครคนเรียนจบม.6
comment50:ต้องเลิกระบบ "ถีบให้จบ" ให้ได้ อันนี้ทำง่ายสุด ทำได้ทันทีเลยด้วย ถ้าอันนี้ทำได้แล้วอย่างอื่นค่อยมาว่ากันต่อ
comment51:"เด็กรุ่นหลังๆ นี้ ปัญหาเยอะมาก เรียนก็ไม่เก่ง แถมนิสัยไม่ค่อยดีอีกต่างหาก"
wording อย่างกับcopy ครูที่เรารู้จัก สามคน เป็นครูมัธยม เพิ่งเกษียณ 1 คน
สองคนกำลังจะเกษียณ ปีสองปีนี้ ....พูดอย่างนี้เลย 
เพียงแต่ไม่สรุปว่านิสัยไม่ดี แต่บรรยายสรรพคุณทางลบต่างๆ แทน(ก็คงหมายความอย่างนั้น)
แม้จะแค่คำพูดของครู 3 คน แต่เราเชื่อมาก เพราะสามคนนี้เก่งทั้งเรื่องเนื้อหา และกิจกรรมนร.
มีแถมด้วยคำวิจารณ์ว่าไม่อดทน ไม่ใฝ่เรียนรู้ 
ประมาณว่าวิชาการเนื้อหาก็ไม่แม่น จะให้ปฏิบัติก็ไม่เป็น หรือไม่กระตือรือร้น
(โทษเด็กอย่างเดียวอาจไม่ได้ หลักสูตรใหม่ลูกผีลูกคน จะเน้นทฤษฎีก็ไม่ จะให้เก่งประยุกต์ใช่ ก็สอนผิดวิธี)
ส่วนเด็กประถมที่รู้มา คือ คนไหนถ้าพ่อแม่ใส่ใจจะดีไป 
ส่วนอีกกลุ่มนี่ ต่อให้ตกก็ไม่สะทกสะท้าน เพราะซ่อมได้
comment52:ปฏิรูปพัฒนาบ้าแต่เปลือก        ใช้ตัวเลือกตัวเลขเป็นเอกชี้
คุณภาพเป็นอย่างไรไม่รู้ดี        เอากระพี้ไม่สนแก่นคลอนแคลนนำ
อันปรัชญาวิธีคิดไม่ติดดิน        เอาหน้าผินเมินแลล่างช่างน่าขำ
แก้อย่างไรไม่ถูกจุดฉุดถ่วงทำ   ปัญหาซ้ำแต่ไม่สนคนเผชิญ
comment53:ความคิดเห็นนี้ถูกลบเนื่องจาก เจ้าของข้อความแจ้งลบค่ะ
comment54:จริงครับ

นักเรียนไม่รู้ว่าเรียนเพื่อเอาไปใช้อะไร สักแต่เรียน

ครูก็ไม่รู้ว่าสอนไปเพื่อให้นักเรียนเอาไปใช้อะไร สักแต่สอน

จบ ม.6 มา น่าจะเป็นกันเกือบทุกคนเลยว่า ไม่รู้จะเรียนต่ออะไร

ก็เลยไปเข้าคณะมั่วๆตามเพื่อน สรุปก็เรียนไม่รู้เรื่อง ไม่ชอบ จะซิ่วไปคณะอื่นก็อายคนอื่น ก็เลยดันทุรังให้จบ

จบมาแบบไม่มีคุณภาพ ออกไปทำงานก็ไม่มีคุณภาพ  ลามไประดับประเทศ


-----------------
comment55:ไม่ตรงกระทู้. เเต่จะขอบ่น เป็นgat patรุ่นเเรก เเม่ม ข้อสอบไม่เหมือนที่เรียนเลยสักนิด--" 
คือได้ปรึกษากันมั้ย คนออกข้อสอบกับผู้สอนหน่ะ
comment56:คนฉลาดและมีเงินปกครองยาก
comment57:ปฏิรูปการศึกษาที่ผ่านมา เน้นแต่ทำผลงาน เอกสารที่ต้องทำมากมาย ทำให้ครูไม่มีเวลาดูแลนักเรียน
comment58:... เข้ามาดู
comment59:หลักสูตรการศึกษาก็ยังคงแบบเดิม คือ
ใครจำบทเรียนตำราได้มากกว่ากัน..จบ
comment60:กด Vote ครับ
comment61:คุณภาพทางวิชาการ เป็นเรื่อง สำคัญมากๆๆๆๆๆๆๆๆๆๆๆๆๆๆๆๆๆๆๆๆๆๆๆๆ
comment62:TQF ทำลายระบบบการศึกษาไทย
https://www.facebook.com/pages/Anti-TQF/508011979265685
comment63:เพิ่งสอบแกทแพทไป ระหว่างกำลังฝนคำตอบ99H ก็คิดขึ้นมาได้ว่า ทำไมผู้ใหญ่ถึงให้เราสอบในสิ่งที่เราไม่ได้เรียนมา(และไม่ได้มีในเนื้อหาหลักสูตร) สิ่งเหล่านี้จะช่วยอะไรเราได้บ้างเมื่อจบม.6และจบปริญญาตรี ทำไมม.6ถึงต้องสอบกันทั้งปีจนไม่มีเวลาไปค้นหาสิ่งที่ตัวเองชอบเพื่อเลือกคณะที่เหมาะสม ทำไมคนไทยถึงมองเด็กที่เลือกจะ gap year ว่าเป็นพวกไม่เอาอ่าว ซึ่งก็น่าคิดนะคะ ว่าทำไมการศึกษาและทัศคติของเราถอยหลังลงทุกวันๆ
comment63-1:
comment64:เด็กไทยนี่เรียนกันหนักจริงๆ วันหนึ่งๆเรียนกัน7-8วิชา เรียนในโรงเรียนเสร็จยังต้องไปเรียนพิเศษอีก วิชาการแน่นปึ๊กแต่คิดไม่เป็น ไม่มีจินตนาการ ไม่ค่อยถาม ไม่กล้าแสดงออก เก่งแต่บทนิยามและตามหนังสือ  สมัยเราเรียนอ.ให้จดตามหนังสือแล้วก็อ่านจากหนังสือให้นักเรียนฟัง คุณคิดว่าเราจะได้อะไรไหม 1ชม.ที่เสียเปล่าแทนที่จะอธิบายอะไรที่นอกเหนือจากนี้ หนังสือมีเราอ่านเองได้ สมัยนั้นอินเตอร์เน็ตยังเป็นของแพง อยากรู้อะไรต้องเข้าห้องสมุดหรือซื้อหนังสือเอง เล่นหนึ่งหลายร้อย ยากมากที่เราจะได้รู้ทุกอย่างที่อยากรู้

อ.บางคนเอาแต่สั่งงาน นักเรียนนี่ควักเงินซื้อของมาทำงานส่งจนกระเป๋าแฟบ ได้งานไปอ.ก็เอาไปส่งเป็นผลงานวิชาการของตัวเองได้เงินได้ถ้วย ส่วนนักเรียนหน้าจ๋อยไปตามๆกัน อ.บางคนเมามาสอน รำหน้าห้องให้นักเรียนดูก็มีมาแล้ว เป็นอ.ฝ่ายปกครองด้วย เรานี่อย่างเซ็ง นักเรียนทำผิดอ.ตีได้ ทำไมเวลาอ.ทำผิด พวกเราลงโทษคืนไม่ได้อ่ะ

แต่อ.ที่สอนแล้วประทับใจก็มี เป็นอ.สอนภาษาอังกฤษกับภาษาไทย ความรู้แน่นปึ๊ก หัวข้อการสอนตามหนังสือ แต่อธิบายไปได้ไกลจนสุดขอบโลก ถามได้ตอบได้ ดุสุดๆนักเรียนนี่กลัวกันเป็นแถว แต่สอนเก่งสอนดีมากใครเรียนด้วยหัวทึบแค่ไหน เรียนจบก็ยังเข้าใจ เพราะอธิบายเก่ง อธิบายได้เห็นภาพ ฟังแล้วมันเป็นภาพขึ้นมาในหัวเลย

เราอยู่ตปท.เด็กที่นี่เรียนกันชิลๆ วันหนึ่งไม่กี่วิชา ดื้อ ซน บ้าเทคโนโลยีชอบปาร์ตี้แบบเด็กไทย วิชาการสู้เด็กไทยไม่ได้แน่ จะให้มาท่องบทนิยามอะไรพวกนี้คงงงเต็ก แต่ถ้าให้หัวข้อมาสักหัวข้อเพื่ออภิปราย เด็กพวกนี้จะแปลงร่างเป็นหนอนหนังสือทันที ค้นหาข้อมูลตามหัวข้อ สรุปเพื่อจะเอามาพูดหรือทำ พร้อมเตรียมดักคำถามที่คิดว่าน่าจะถูกถาม การที่ต้องค้นข้อมูลเอง มันทำให้รู้อะไรมากกว่าที่จะมานั่งอ่านตามหนังสือ การคิด การตอบ การถาม ทำให้ได้เห็นมุมมองอีกหลายแบบ เด็กที่นี่ไม่บ้าเรียน ทุกคนเรียนตามถนัดตามชอบ อยากเป็นอะไรเรียนต่ออันนั้น ไม่จำเป็นต้องดิ้นรนเข้ามหาลัยเพื่อเอาปริญญามาทำงาน จะทำงานอะไร จะมีวุฒิอะไร ถ้าไม่เฉพาะทางหรือตำแหน่งสูงๆ ฐานเงินเดือนมันใกล้เคียงกัน ไม่จำเป็นต้องฝืนเรียนเพื่อผลตอบแทน ไม่มีค่านิยมว่างานอะไรมีเกียรติงานอะไรไม่มีเกียรติ เด็กที่นี่อิสระกว่าเด็กไทยมาก แต่ทำอะไรทำจริง เพราะเขารู้ตัวดีว่าเมื่อโตกว่านี้ พ่อแม่และสังคมจะไม่มาประเคน เขาต้องดิ้นรนเอง เด็กพวกนี้ถูกฝึกมาตั้งแต่เด็กให้รับผิดชอบตัวเอง 

แต่เด็กไทยต้องเรียนเพื่อให้ได้งานดีๆ เพื่อผลตอบแทนดีๆ ทุกๆคนต้องดิ้นรนทำเพื่อเงิน มีสภาพเหมือนเป็นหุ่นยนต์ พ่อแม่อยากให้ลูกเรียนสูงๆจบมาทำงานได้เงินเยอะๆ ยัดเยียดทุกอย่าง พอเด็กสมัยนี้กลายเป็นพ่อแม่ก็จะปลูกฝังค่านิยมแบบนี้ต่อๆไป เพราะประเทศเรามันกลายเป็นสังคมวัตถุนิยมไปแล้ว อะไรที่ชาติอื่นมี เราต้องดิ้นรนมีตาม ค่าเงินต่างกันเรายังยอมทำงานกัดฟันผ่อน อดมื้อกินมื้อเพื่อให้ได้มันมา หันกลับไปมองประเทศตัวเองทุกวันนี้ เราได้แต่สงสารในหลายๆอย่างค่ะ
comment65:คอร์รับชั่น อยู่ในร่างกายทุกอณู แถมยังเกาะกินหัวใจ ข้าราชการ และนักการเมืองของไทยทุกคน
แค่นี้ก็คือคำตอบของทั้งหมดแล้วครับ
comment66:ครูดุ เด็กก็กลัวที่จะเรียนละ
ไหนจะสังคมในโรงเรียนอีก
comment67:น่าจะมาจากหลายๆอย่างรวมๆกัน
- ครูไม่เก่งจริง เห็นได้ชัดจากโรงเรียนเล็กๆ อาจจะมาจากสาเหตุเดียวกันกับที่ท้อปคอมเม้นบอกไว้
- เรียนหมดทุกอย่าง อันนี้ไม่เข้าใจเหมือนกันว่าทำไมต้องเรียนให้ครบทุกสาระวิชา วิชาสังคมไม่สามารถทำให้การเข้าสังคมได้ดีขึ้น เห็นได้จากแนวข้อสอบโอเน็ต บางอาชีพบางสาขาวิชาไม่จำเป็นต้องเรียนเคมีชีวะ แต่เชื่อว่าทุกคนผ่านการเรียนวิชาเหล่านี้มาหมดแล้ว
- สอนไม่ตรงที่สอบ เพราะออกข้อสอบมาไม่ตรงกับหลักสูตร
- รูปแบบการสอน เป็นการจำแล้วมาตอบมากกว่าการคิดวิเคราะห์
- บทลงโทษน้อยเกินไป
- อีกมากมาย
comment68:สังเกตุได้ง่ายๆเลยนะครับ 

ลองไปดู ข้อสอบO net หรือ GAT PATซิ 
แต่ละข้อนี้คิดจาก ผู้ใหญ่แสนฉลาดทั้งนั้น ผลออกมามีแต่เน่า และมาว่าว่าเด็กว่าโง่ลงทุกปี(ไอ้โง่คงโง่จริง แต่โง่เพราะหลักสูตรที่แสนจะดักดานเก่าเก็บไร้การพัฒนาซะมากกว่า) หนังสือที่เรียน กะที่ พวกผู้ใหญ่มาออกข้อสอบ มันคนละเล่มคนละบทกันเลย(อันนี้เรื่องจริง เพราะตอนไปสอบที่สนามสอบเด็กต่าง รร หนังสือไม่ซ้ำกันเลย บทเรียนก็เรียนมาไม่เหมือนกัน) มารตฐานยังห่วย แต่กล้าชี้หน้าว่าคนอื่นว่าโง่ลง 

สมัยนี้ก็มีค่านิยม เรียนพิเศษจนดึก เรียนมากจากเด็กฉลาดกลายเป็นเด็กโง่   (เพราะทำไรไม่เป็นเรียนอย่างเดียว)   แถมถ้าไม่ใช่ติวเตอร์ดังๆค่าเรียนแพงละก็ เรื่องที่จะทำข้อสอบวัดความรู้ได้คะแนนเยอะหรือถูกนั้น น้อยมาก(เว้นให้พวกสมองดีเค้าหน่อย) 

อันนี้ประสบการณ์ตรง ก่อนสอบOnet ที่ รร จัดติวเข้มให้ (แกมบังคับ) บอกซะว่าตรงนี้ออกแน่นอน แต่พอตอนสอบ เเทบจะเอาหัวแม่เท้าเกาหัวเลยทีเดียว ไม่มีครับไม่มีอะไรเลย ไอ้ที่ที่มันติวมาสามวันไม่ออกเลย รู้งี้โดดไปกินข้าวยังจะดีกว่า    

เท่าที่ผมทราบเด็กไทยเรียนหนักติดอันดับโลกและก็โง่ เกือบจะรั้งท้ายโลกเหมือนกัน     เห็นแล้วก็เจ็บใจนะ สอนไรก็ไม่รู้ สอบก็ไม่ตรงตามที่เรียนพอทำไม่ได้ก้มาว่าเราโง่ 

ที่อยากด่าที่สุดตอนนี้ คือ ไอ้ที่ตอบผิดแล้ว-1อะ (เกิดมามุงไม่เคยทำผิดเลยใช่มั้ย หะ ไอ้คนออกกฎ)
เท่าที่พูดมาผมอยากให้การศึกษามันมีมาตรฐานมากกว่านี้ เหมือนในอดีตที่มีวิชา สปช สลน และใช้หนังสือของกระทรวงเหมื่อนกันทั้งประเทศ
นั้นแหละที่เค้าเรียกว่า มาตรฐาน (แต่คงทำได้ยากมากเพราะเนื้อหาหลักสูตรของเรามันเละเทะเหลวเปวไม่มีชิ้นดีเป็นขี้หมาเปียกอยู่แบบนี้) 

ขอโม้ซักหน่อยเถอะว่า ถ้าผมมีลูกผมคงไม่ให้เรียนที่ไทยละ ถ้าระบบการศึกษามันยังเละอยู่ และหากว่าถ้ามันแก้ได้ก็ไม่ต้องมีลูกมันซะเลย เพลียแทนเด็กรุ่นใหม่ที่ต้องมาเจอระบบกากศึกษาแบบนี้
comment69:พวกผู้ใหญ่ ที่เป็นจ ครู-อาจารย์ นี้ ละครับ ที่ไปคิดแทนเด็กมากๆๆๆๆๆๆ จนเกินไปครับ
comment70:เด็กยุคใหม่ เพราะเทคโนโลยีโหมเข้ามาเด็กตั้งรับไม่เป็นเลยกลายเป็นทาสของความรู้สึก กล้าที่จะโพสข้อความที่ทำร้ายจิตใจซึ่งกันและกันบางคนทุ่มเททำทุกอย่างเพื่อเพิ่มยอด like คนสวย คนดี ดูที่ยอด like
comment71:ผมสนับสนุน ข้อ 4 ของคุณ fortuneteller มากนะครับ
เพราะหาก ทำแบบนั้น ผมเชื่อว่า โรงเรียนในปุจจุบัน สมมุติว่ามี 10000 แห่ง
ในประเทศนี้ อาจเหลือแค่ 500 หรือมากน้อยกว่านั้น 
เพราะโรงเรียนคุณภาพตามระดับ มาตรฐานจริงๆ มีน้อยจนนับได้เลยล่ะครับ 

และเรื่องการเรียนการสอน ในระบบ ข้าราชการ
ผมอยากแยก คำว่า หน้าที่ ข้าราชการ กับหน้าที่สอนนักเรียนออก
เป็นข้าราชการ ก็ทำหน้าที่ ราชการอย่างเดียว
ไม่ต้องเอาเงินเดือนเพิ่มโดยมาเป็นครูสอนก็ได้
เพราะรู้สึกการสอนจะมั่วมากเลย 
ตั้งคำถาม และให้นักเรียนลอกๆ ตามในหนังสือส่ง 
เป็นอะไรที่มั่วมาก
ไม่พอ ไม่มีเวลาสอนอีก แล้วก็มาบ่นว่าครูไม่มีเวลามาสอนพวกเธอ
comment72:ความคิดเห็นนี้ถูกลบเนื่องจาก เจ้าของข้อความแจ้งลบค่ะ
ความคิดเห็นนี้ได้ถูก Pantip.com ลบออกไปจากระบบแล้ว หากเนื้อหาที่ถูกลบยังคงถูกนำไปแสดงใน application หรือเว็บไซต์ใดๆ ทาง Pantip.com ไม่มีส่วนเกี่ยวข้องใดๆด้วย การดำเนินการทางกฎหมายกรุณาติดต่อผู้พัฒนา application หรือเว็บไซต์นั้นๆโดยตรงค่ะ
comment73:จริงๆ ไม่ได้เป็นประเทศโลกที่ 1 ด้วย ไม่น่าแก้ปัญหาได้ยาก เพราะมีโมเดล เยอะหลายประเทศ
ยก เยอรมัน ฮ่องกง หรือ สิงคโปร์ และถอดตัวชี้วัดสำคัญในระบบการศึกษาเหล่านั้น

ปรับตั้งแต่ คุณภาพครู และ เงินเดือนครู...
พัฒนาหลักสูตร และการสอบ...
เปลี่ยนแปลง รูปแบบ ลักษณะ ผู้ดำรงตำแหน่งบริหาร...

การปฏิรูป (เพื่อลดชนชั้นช่องว่างทางสัมคม) ไม่เคยเกิดขึ้น...จริงๆ
เรายังต้องการชนชั้นทางสังคมตลอดมา... และยังคงต้องการให้มีต่อไป...
