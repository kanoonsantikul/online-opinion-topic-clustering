title:Pantip.com ร่วมกับ UNFPA Thailand ขอเชิญร่วมกิจกรรม “เม้นท์ดีมีรางวัล กับหนังสั้น I’m Pregnant”
comment:ประกาศผลแล้วค่ะ

สำหรับผู้โชคดีที่ได้รับ Thank you gift set มีรายชื่อดังนี้ค่ะ 

1.    คุณ kannikarso
2.    คุณ สมาชิกหมายเลข 2808938
3.    คุณนู๋โคอาล่า 
4.    คุณสมาชิกหมายเลข 2678916 
5.    คุณploy papika
6.    คุณนาโนพลัส
7.    คุณSeaSnow 
8.    คุณTO RUN
9.    คุณก้าวก้าว
10.    คุณเราและเธอ
11.    คุณcyclone_prince
12.    คุณสมาชิกหมายเลข 2425434 
13.    คุณroom420
14.    คุณไฟฝันไม่มีวันจาง
15.    คุณหนูไม่รู้ หนูบร้า
16.    คุณเบิกบานกลางแสงแดดฝนฟ้าและพายุ
17.    คุณnunoi_naja
18.    คุณBlack feather
19.    คุณสมาชิกหมายเลข 1692616
20.    คุณKanittawan Gamz
21.    คุณสมาชิกหมายเลข 2596192
22.    คุณหมูหมีขั้วโลกเหนือ
23.    คุณnarajajohn
24.    คุณสมาชิกหมายเลข 744465
25.    คุณsacrifar 
26.    คุณSaint De Jupiter 
27.    คุณสมาชิกหมายเลข 2818659
28.    คุณbitoey-patt
29.    คุณKaeindii_BN
30.    คุณvanilla twilight
31.    คุณSharpen yOur knife
32.    คุณสมาชิกหมายเลข 1759927
33.    คุณSunshine in the Night
34.    คุณสมาชิกหมายเลข 2290928
35.    คุณสมาชิกหมายเลข 1937306
36.    คุณkim prince
37.    คุณAnniEmaki
38.    คุณสมาชิกหมายเลข 2578420
39.    คุณbytchii.pinkii*
40.    คุณหอมไอดิน
41.    คุณสมาชิกหมายเลข 2686105
42.    คุณผู้พัน Inlove 
43.    คุณfeeme' 
44.    คุณLOVE U KORNPREEYA

ผู้โชคดีทุกท่านจะได้รับการติดต่อเพื่อยืนยันสิทธิ์จากทีมงานทางหลังไมค์นะคะ



สำหรับเพื่อนๆ ที่พลาดรางวัลในครั้งนี้ ไม่ต้องเสียใจไปนะคะ
ยังสามารถร่วมสนุกลุ้นรางวัลอีกมากมาย ได้ที่
http://pantip.com/activities

==============================================





Pantip.com ร่วมกับ UNFPA Thailand

เนื่องในโอกาสครบรอบ 44 ปี UNFPA Thailand ชวนคุณร่วมกิจกรรม “เม้นท์ดีมีรางวัล กับหนังสั้น I’m Pregnant” 
เพียงคุณดูคลิปวีดีโอหนังสั้น และร่วมแสดงความคิดเห็นเกี่ยวกับหนังสั้นในประเด็น 

​“ท้องวัยเรียน…ผิดที่ใคร?”​

รายละเอียดของรางวัล
คอมเม้นท์ไหนโดนใจทีมงาน ลุ้นรับ Thank you gift set จำนวน 44 รางวัล 
Gift set ประกอบด้วย Power Bank มูลค่า 650 บาท + Thumb Drive มูลค่า 250 บาท + Diary Notebook มูลค่า 800 บาท
มูลค่ารางวัลละ 1,700 บาท รวมมูลค่า 74,800 บาท

ระยะเวลาร่วมกิจกรรม 

ตั้งแต่วันที่ 16 พฤศจิกายน – 11 ธันวาคม 2558

ประกาศรายชื่อผู้โชคดี

ทาง http://www.pantip.com/activities/iampregnant 
วันที่ 18 ธันวาคม 2558 เวลา 17.00 น.

ข้อมูลเพิ่มเติม
http://www.facebook.com/unfpathailand




รายละเอียดเงื่อนไขการรับของรางวัล
1.    ผู้ที่ได้รับรางวัล จะได้รับการติดต่อจากเจ้าหน้าที่เพื่อยืนยันการรับรางวัล และหากกรณีที่ผู้ได้รับรางวัล ไม่ติดต่อยืนยันสิทธิ์เพื่อรับของรางวัลในเวลาที่กำหนด ถือเป็นการสละสิทธิ์
2.    คณะกรรมการจะคัดเลือกผู้โชคดี ในวันที่ 16 ธันวาคม 2558 เวลา 14.00 น. ณ กองทุนประชากรแห่งสหประชาชาติ (ประเทศไทย) United Nations Building และประกาศผลในวันที่ 18 ธันวาคม 2558 เวลา 17.00 น.
3.    กรณีที่มีการฟ้องร้องหรือเรียกร้องค่าเสียหายใดๆ ที่เกิดจากการละเมิดสิทธิ์บุคคลที่สามของผู้ร่วมกิจกรรม อันเนื่องจากปัญหาของระบบหรือเทคนิค ผู้ที่ได้รางวัลจะต้องเป็นผู้รับผิดชอบเองในทุกกรณี
4.    ของรางวัลไม่สามารถเปลี่ยน หรือทอนเป็นเงินสดได้
5.    ของรางวัลจะถูกจัดส่งให้ทางไปรษณีย์ 
6.    ขอสงวนสิทธิ์พิจารณาของรางวัลให้กับผู้ร่วมกิจกรรมสัญชาติไทยที่พักอาศัยอยู่ในประเทศไทยเท่านั้น
7.    บริษัทฯ ขอสงวนสิทธิ์ในการเปลี่ยนแปลงกิจกรรม กติกา ของรางวัล โดยไม่ต้องแจ้งให้ทราบล่วงหน้า
8.    คำตัดสินของคณะกรรมการถือเป็นที่สิ้นสุด																																	   แก้ไขข้อความเมื่อ 18 ธันวาคม 2558 เวลา 17:02 น.
comment1:พ่อ จ๋า อย่าบ่น หนูจะเก็บลูกหนูไว้ เหมือนกับ ที่พ่อกับแม่ ตอนมีลูก รักหนูยังไง หนูก็รักลูกหนูแบบนั้น พ่อจ๋า ความรักที่พ่อมีให้กับหนู หนูซาบซึ้ง และหนูก็จะรักลูกของหนูแบบที่พ่อรักหนูเช่นกัน หนูจะไม่ทำแท้งนะคะ หนูจะขอเก็บลูกหนูไว้ ถึงแม้ในอนาคตไม่ว่าอะไรจะเกิดขึ้น จะทุกข์ หรือ สุข หนูรู้ว่า ลูกหนูจะยืนเคียงข้างหนู เหมือนกับที่หนู จะยืนเคียงข้างพ่อไปตลอดชีวิต คะ
                                                                                                     Papa Don't Preach
comment1-1:♪♪ I'm gonna keep my baby ♪ ♪ 

https://www.youtube.com/watch?v=G333Is7VPOg
comment2:​ประเด็น“ท้องวัยเรียน…ผิดที่ใคร?”​ เราคิดว่ามันไม่ใช่ความผิดของใครทั้งนั้นจะไปโทษใครไม่ได้ ในเมื่อสิ่งที่เกิดขึ้นมาแล้วคนที่ทำลงไปต้องรู้ดีว่าจะมีผลอะไรเกิดตามหลังมา คนเรามีโอกาสจะพลาดกันได้ แต่เมื่อพลาดไปแล้วก็ต้องหาทางแก้ไขและยอมรับปัญหานั้น โดยที่ไม่สร้างความเดือดร้อนให้ใครและเป็นทางออกที่ดีกับทุกฝ่าย
comment3:ท้องในวัยเรียนไม่ใช้ความผิดของใครหรอกค่ะ ในความคิดหนู หนูว่ามันคือความพลาด
แน่นอนชีวิตคนเราไม่มีใครสมบูรณ์แบบเสมอไปมันต้องมีพลาดกันบ้าง
หากเหตุการณ์แบบนี้เกิดขึ้น จะโทษใครฝ่ายใดฝ่ายหนึ่งก็คงไม่ได้
ปัญหานี้เป็นปัญหาใหญ่ในสังคม พื้นฐานของสังคม คือครอบครัว 
หากครอบครัวมีการดูแลเอาใจใส่บุตรหลานที่ดี หนูคิดว่าปัญหานี้คงลดลง
ตัววัยรุ่นเองก็ควรมีภูมิคุ้มกันตัวเอง ไม่ควรปล่อยปะละเลยเพราะสิ่งที่เกิดขึ้นนั้นคือ อนาคตของตัวเอง และอีกหนึ่งชีวิตที่ยังไม่รู้ชะตาชีวิตตัวเอง...
comment4:เราคิดว่าเป็นความผิดของน้องผู้หญิงเองที่รู้ทั้งรู้ว่าควรทำอย่างไรเพื่อป้องกันตัวเองแต่ก็ไม่ทำ 
ส่วนตัวเราเองมองว่าในสังคมมีการสอนเรื่องการรักนวลสงวนตัวผ่านทางขนบธรรมเนียมประเพณีมากพอสมควรอยู่แล้ว อยู่ที่ตัวเด็กเองว่าจะซึมซับได้มากแค่ไหน
ในส่วนของพ่อแม่ผู้ปกครอง จากในหนังสั้นเองก็บอกได้ว่าอยากให้อิสระลูก ไม่บังคับและได้ทำหน้าที่ส่งเสียเลี้ยงดูอย่างดีหากลูกเห็นความลำบากในส่วนนี้ ก็ไม่ควรทำตัวให้เป็นที่น่าหนักใจ ควรจะตั้งใจเรียนและทำตัวดีๆให้พ่อแม่ชื่นใจ 
เราเป็นเด็กผู้หญิงคนนึงที่รู้ว่าพ่อแม่ลำบากแค่ไหนที่เลี้ยงดูเรา รักเรามากแค่ไหนเพราะงั้นเราจึงรักตัวเองไม่อยากทำให้พ่อแม่เสียใจ ไม่ทำเรื่องนอกลู่นอกทางโดยที่ท่านไม่ต้องมาบังคับ
comment5:ไม่ได้ตอบนะ แต่ขอระบายค่ะ...
ไม่ว่าคุณจะอยู่ในวัยใดก็ตาม
..การมีลูกควรจะมีเมื่อพร้อม
ไม่ว่าจะเป็นวุฒิภาวะ ทางอารมณ์ หรือทางการเงิน...
ไม่เคยมีลูกนะคะ..
แต่ต้องรับผิดชอบให้คนประเภทที่ไม่มีความพร้อมแบบนี้หลายๆ อย่าง มัน...เหนื่อยมากค่ะ เหนื่อยชนิดที่อยากจะลืมโลกนี้ไปเลย แต่ต้องอยู่กับคำว่าอดทน ซึ่งไม่รู้ว่าความอดทนนั้นจะหมดลงเมื่อไหร่...
ตอนนี้ยังไหวอยู่ก้อช่วยๆ กันไป
comment6:ก่อนที่จะเริ่มประเด็นที่ว่า    ท้องในวัยเรียน...ผิดที่ใคร   เราจะมาดูความหมายของคำว่าครอบครัวก่อน...ตามพจนานุกรม  ครอบครัวหมายถึงผู้ร่วมครัวเรือนหรือผู้ที่อาศัยอยู่ร่วมกันในความคิดของฉันมันไม่ได้หมายถึงแค่พ่อแม่ลูกแต่หมายถึงทุกคนที่อาศัยอยู่ภายใต้หลังคาเดียวกัน   ฉะนั้นทุกคนจึงเป็นครอบครัวเดียวกัน   คนในครอบครัวจึงควรช่วยดูแลซึ่งกันและกันซึ่งแต่ละคนก็มีบทบาทหน้าที่ในครอบครัวที่แตกต่างกันแต่สิ่งหนึ่งที่ไม่ควรละเลยคือการใส่ใจกันในครอบครัวไม่ว่าคุณจะอยู่ในบทบาทใด   เพราะฉะนั้นในหนังสั้นเรื่องนี้ทุกคนจึงมีส่วนผิดด้วยกันทั้งนั้น  



- พ่อในฐานะหัวหน้าครอบครัวไม่ได้มีหน้าที่เพียงหาเงินมาจุนเจือครอบครัวเท่านั้นแต่ต้องควบคุมคนในบ้านหมั่นสอดส่องดูแลเป็นหัวหน้าครอบครัวที่ใส่ใจต่อความเป็นอยู่ของทุกคน   ในหน้าที่พ่อแม้ว่าลูกจะเป็นผู้หญิงแต่สามารถสอนในมุมมองของเพศตรงข้ามที่มีต่อเพศหญิงได้ให้ข้อคิดเตือนสติลูกไม่ให้ลูกหลงทำในสิ่งที่ผิด



- แม่ผู้ที่ควรใกล้ชิดกับลูกผู้หญิงมากที่สุด...ไม่ควรเอาความต้องการของตัวเองในวัยเด็กเป็นเกณฑ์ในการเลี้ยงลูก   อิสระให้ได้แต่ควรล้อมกรอบกว้างๆให้ไม่อึดอัดจนเกินไปเพราะเด็กในวัยเรียนไม่มีประสบการณ์มากพอที่จะตัดสินใจถูกผิดได้ทุกเรื่อง   มีบางครั้งที่ขาดความยั้งคิดเป็นหน้าที่แม่ที่ต้องให้คำสั่งสอนแนะนำสิ่งที่ถูกที่ควรให้แก่ลูก  



- ยาย เป็นผู้ใหญ่ที่สุดในครอบครัวเป็นคนที่ทุกคนให้ความเคารพ ควรเตือนสติลูกสาวให้เลี้ยงลูกอย่าให้อิสระจนเกินไปควรคุยกันถึงเหตุและผลข้อดีข้อเสียของการเลี้ยงลูกแบบอิสระ  ควรปรับตัวไม่ให้เอาความเชื่อมั่นความคิดของตัวเองมากจนเกินไปไปผูกมัดคนอื่นควรมีความยืดหยุ่นมากกว่านี้รับฟังและโต้แย้งกันด้วยเหตุผลและเมื่อใครเกิดความผิดพลาดสิ่งที่ควรจะทำในฐานะผู้อาวุโสของบ้านคือให้คำแนะนำที่ถูกที่ควรไม่ควรเอาอารมณ์มาเป็นที่ตั้งคิดไตร่ตรองให้ดี



-ตัวเด็กเอง ควรมีความยับยั้งชั่งใจ  หรืออย่างน้อยก็ควรนำเอาความรู้ที่มีมาใช้ในการป้องกันตัวเอง   เมื่อยังไม่มีความพร้อมที่จะรับผิดชอบชีวิตตัวเองก็ยังไม่ควรใช้ชีวิตที่มีอิสระเกินไปอยู่ในกรอบที่ผู้ใหญ่ขีดไว้บ้างอย่าก้าวข้ามถ้ายังไม่พร้อม  ยังไงเค้าก็หวังดีกับเรามากที่สุด   แต่เมื่อพลาดไปแล้วไม่ว่าจะความผิดพลาดจะเกิดจากอะไรแต่ไม่เลือกที่จะทำในสิ่งที่ผิดซ้ำสองคือการทำแท้งก็ยังถือว่ามีสติรับรู้ผิดชอบชั่วดีอยู่  

ยังมีอีกคนที่นับเป็นคนอื่นที่ไม่ใช่คนในครอบครัวนั่นก็คือผู้ชาย



สิ่งที่ควรทำต่อเพศตรงข้ามคือให้เกียรติแม้จะมีโอกาส  การให้เกียรติผู้หญิงถือเป็นการตัดเรื่องทั้งหมดที่จะตามมา  นอกจากเกียรติจะเกิดขึ้นแก่ผู้หญิงแล้วยังจะเกิดแก่ตัวผู้ชายเองด้วย  

เพราะฉะนั้นทุกคนจึงควรมีส่วนในการรับผิดชอบในปัญหานี้ไม่ควรผลักภาระหรือโทษกันว่าใครผิดใครถูกเพราะนอกจากจะไม่เกิดประโยชน์แล้วยังอาจจะทำให้ปัญหาบานปลายออกไปอีก
comment7:คิดว่าผิดทั้งครอบครัวและคนที่ท้องเพราะในครอบครัวต่างคนต่างใช้ความคิดตัวเองเป็นหลัก ไม่มีใครยอมรับผิดและไม่ฟังกันต่างคนต่างคิดว่าความคิดเห็นของตัวเองถูก ส่วนคนที่ท้องรู้ทั้งรู้ว่าไม่ใส่ถุงมันต้องท้องแน่นอนก็ไม่หักห้ามอารมตัวเองทำให้เด็กไม่รู้เรื่องอะไรด้วยต้องตายเพราะความไม่ได้ตั้งใจ ถึงแม้คนเราจะมีผิดพลาดกันได้ก็จริง แต่ที่เห็นคือผู้หญิงคนนี้และแฟนของเค้าต่างก็รู้ว่ามันพลาดได้ง่ายๆเลยแต่เอาอารมชั่ววูบมาครอบงำ ทำให้ขาดสติสุดท้ายต้องเอาเด็กออก และเรื่องนี้ก็เป็นปัญหาของสังคมวัยรุ่นที่เกิดขึ้นอยู่ตลอด
comment8:ท้องวัยเรียน…ผิดที่ใคร
ผิดที่ทุกคนนั่นแหละ ผิดที่ ผิดเวลา ผิดไปหมด
พ่อแม่ ไม่ให้คำแนะนำ ไม่สั่งสอนลูก ไม่บอกลูกให้ป้องกัน
ผู้ชาย ไม่ยับยั้งความต้องการ ไม่ไตร่ตรอง ขาดสติคิดแต่เอาสนุกเอามันส์
ผู้หญิง ไม่ปฏิเสธ ไม่คิดถึงอนาคต เพศสัมพันธ์น่ะมีได้แต่ทำไม่รู้จักป้องกัน
เด็ก แหม คนตั้งเยอะอยากท้องดั๊นไม่ไปเกิด ดันมาเกิดกับไอพวกรักสนุก ไม่คิดป้องกัน
สังคม ทำเหมือนดี แต่จริงๆคือราก ของทุกสิ่ง สังคมไทยปกปิดเรื่องเพศ เหมือนซุกปัญหาไว้ใต้พรม 
เมืองไทยเมืองพุธ ไม่ทำหรอกเรื่องอย่างงั้น ไม่เหมาะ ไม่ควร ทั้งที่มันเป็นเรื่องธรรมชาติ ถ้ามองมุมกลับแทนที่จะให้เด็กมันไปรู้ไปลองเอง
ทำไมไม่สอนให้มันเข้าใจ ไม่สอนให้มันป้องกันล่ะ

แต่เอาเถอะ สุดท้ายจะมันไม่ใช่แค่ว่าใครผิด แต่ปัญหานี้ควรถามว่าใครแก้ดีกว่าจะโทษกันไปมา
ทุกฝ่ายหันหน้ามาคุยกัน ช่วยกันแก้ ถ้ายังไม่ท้องก็ป้องกัน สอนกันใหม่ ถ้าท้องแล้วก็ช่วยกันแก้ ผู้หญิงจะเอาไง ผู้ชายจะเอาไง
เด็กก็ต้องเก็บไว้ อนาคตที่มันเสียไป มันก็เสียไปแค่ช่วงนึง เดี๋ยวมันผ่านไปค่อยเริ่มต้นใหม่ก็ยังทัน แต่เอาเด็กออกเนี่ย เสียใจทั้งชีวิตแน่ๆ
comment9:ความคิดเเละทัศนคติของผู้ปกครองสำคัญที่สุดค่ะ
จริงๆเเล้วพ่อเเม่เเละคนในครอบครัวควรที่จะพูดคุยกันให้มากเปิดใจกันทุกเรื่องมีเหตุผลในการสอน
สอนในช่วงเวลาที่ควรสอน  ต้องรู้จักให้เค้าตัดสินใจเองบ้างส่วนพ่อเเม่ก็คอยให้คำเเนะนำเเละดูอย่างห่างๆ
สอนในสิ่งที่จำเป็นเเละสำคัญ
เเละเมื่อท้องหรือพลาดในเรื่องต่างๆเราควรพูดคุยปรึกษา  หาทางออกที่ดีที่สุด   ไม่ใช่ซ้ำเติม   หรือเอาเเต่โทษคนใดคนหนึ่ง
ซึ่งสังคมปัจจุบันนี้ยิ่งล่อเเหลมขึ้มมากทุกวัน อันตรายหลากหลายรูปเเบบ
เราควรที่จะหาทางป้องกันเเละสร้างภูมิคุ้มกันที่ดีให้กับลูก  เเละมั่นสังเกตพฤษติกรรมของเด็กอยู่เสมอ
ทำตัวให้เป็นมิตรกับเค้า   พูดคุยกันทุกเรื่องเเล้วเด็กก็จะไม่รู้สึกว่าอายเวลาพูดเรื่องเพศ  พ่อเเม่ก็จะได้รับรู้เเละค่อยให้คำปรึกษา
เเละที่สำคัญเราควรเเคร์คนในครอบครัวมากกว่าเเคร์คนอื่น    สนใจคนที่เรารักมากกว่าสนใจคนภายนอกเเค่นี้ปัญหาก็ไม่ใช่เรื่องใหญ่เสมอไป
ปัญหาทุกปัญหาย่อมมี่ทางออกที่ดีเสมอ  หากว่าเราพูดคุยกันด้วยความรัก เหตุผลไม่ใช้อารมณ์
เเค่นี้ก็สามารถก้าวข้ามผ่านมันไปได้   บ้างมันอาจจะทำให้คุณเเกร่งขึ้นก็ได้
ฟ้าหลังฝนย่อมสดใสเสมอค่ะ
comment10:อย่าโทดว่าใครผิด
เหตุเกิดต้องแก้ไขค่อยๆแก้จากปมเล็กๆก่อน
ถ้าท้องตอนเรียนก้อขอดรอปไว้ก่อนหรือไม่ก็เรียน กศน.แทน
เพราะการเรียนเรามีโอกาสเท่ากัน
เราควรให้กำลังใจคุณแม่มือใหม่ ใส่ใจเพราะเด็คุณแม่มือใหม่กที่เกิดมาก็เลือดเนื้อทายาสพวกคุณเอง
เวลาจะมีเพศสัมพันธ์อย่าอายเพราะถึงเวลานั้นแล้ว
ขอให้นึกอย่างเดียวมีอารมณ์แต่ไม่มีถุงก้ออด หรือจะมากินยาคุมกำเนิดแทนก้อได้ พกถุงยางไม่ใช่คนหื่นแต่มันบ่งบอกว่าเราไม่ต้องการเสี่ยงและเราก้อจะปลอดภัยจากโรคด้วย
comment11:​“ท้องวัยเรียน…ผิดที่ใคร?”​
  เหตุเกิดที่ใครคนนั้นผิด การโทษคนอื่นผลักความผิดให้คนอื่นล้วนเป็นการหาสาเหตุที่ไม่ฉลาด สภาพแวดล้อมของเด็กที่ตั้งครรภ์เป็นแค่ส่วนประกอบหนึ่งเท่านั้น  ถ้าพูดว่าครอบครัวเป็นคนผิดที่ทำให้เกิดท้องในวัยเรียน แล้วคำตอบของ นักโทษหญิงที่เป็นโจรคลอดลูกในห้องขัง เด็กที่เกิดมาต้องเป็นโจร แบบนี้ใช่คำตอบที่ถูกหรือเปล่า ถ้าตรรกะของคุณยังทำงานอยู่ คุณก็คงตอบ ไม่ เด็กอาจจะไม่เป็นโจร นี้ก็คือคำตอบของคลิปวีดีโอนี้ ท้องวัยเรียน ผิดที่ใคร คำตอบคือ ผิดที่ตัวเด็กเอง การมีเพศสัมพันธุ์ในวัยเรียนไม่ใช่เรื่องที่ผิดหรือแปลก มนุษย์ต้องการสืบพันธุ์เป็นเรื่องธรรมชาติ การป้องกันการตั้งครรภ์ล้วนมีหลายวิธี มีตั้งแต่ก่อนมีsex หลังมีsex แต่เด็กไม่ยอมป้องกันเอง แบบนี้ยังต้องผลักความผิดให้คนอื่นอีกหรอ
comment12:ผิดที่เด็ก ผิดที่ครู ผิดที่พ่อ ผิดที่แม่ ผิดที่ลุง ป้า น้า อา ปู่ ย่า ตา ยาย 
หรือแม้กระทั้งเรื่องเล็กๆที่ใบใม้ใบนึงหล่นลงมาตอนที่ เด็กทั้งสองเดินผ่านกัน แล้วทั้งคู่หันไปมอง ทั้งสองสบตากัน
หรืออาจจเป็นเรื่องใหญ่ที่ผู้ใหญ่ในบ้านเมืองที่ไม่เห็นความสำคัญและมองผ่านเรื่องพวกนี้
แต่อย่าไปโทษใครเลย เพราะ "ทุกคนต่างผิด ผิดที่ละเลยสิ่งพวกนี้เพราะบางทีมันไม่ได้เกินขึ้นกันคุณ ครอบครัวคุณเอง"
comment13:ท้องวัยเรียน... ผิดที่  "ตัวเด็กสาว"

จากหนังสั้น  เด็กสาวเป็นคนตัดสินใจเองทุกอย่าง  
1. ตัดสินใจยอมให้เด็กชายทำ  แม้ว่าจะมีการถามถึงเครื่องป้องกันแล้วก็ตาม  แต่สุดท้ายเด็กสาวก็ไม่ได้ปฎิเสธ 
2. ท้ายเรื่องเด็กสาวซื้อเครื่องมือป้องกัน  เป็นการกระทำที่ถูกต้องที่สุด  แต่หนังช่วงแรก  เด็กสาวกลับลังเลที่จะยื่นเครื่องป้องกันให้เด็กชาย

หลังจากดูหนังแล้ว   มีความเห็นว่า ทั้งเด็กชายและเด็กสาวต่างมีเครื่องป้องกันทั้งคู่ มีความรู้เกี่ยวกับเรื่องนี้และรู้ว่าผลที่ตามมาจะเป็นอย่างไร มีการปลูกฝังเรื่องนี้มาพอสมควร แต่ลังเลที่จะเอาออกมาใช้  เพียงเพราะ "คิดแทนอีกฝ่ายว่า เขาหรือเธอจะคิดไม่ดีต่อตัวเอง"

ทุกอย่างเกิดขึ้นจาก "ตัวเอง"  หรือพูดง่ายๆ ก็คือ เด็กสาวในหนังสั้น   หากเด็กสาวระลึกอยู่เสมอว่า "หน้าที่ของตัวเองตอนนี้คืออะไร"  คำตอบคือ  "เรียน"  เอาล่ะ  อย่างนั้นต้องเรียนให้จบก่อนสิ  ทำหน้าที่ของตัวเองให้ดีที่สุด  เพราะเรื่องท้องในวัยเรียน  รู้อยู่เต็มอกอยู่แล้วว่าอะไรจะเกิดขึ้นตามมา

เราเชื่อว่า ทั้งโรงเรียน ครอบครัว สื่อ กรมอนามัย และกิจกรรมต่างๆ  พยายามรณรงค์และชี้ให้เห็นผลที่เกิดขึ้น เมื่อท้องในวัยเรียน ดังนั้นทุกการกระทำขึ้นอยู่กับ "ตัวเอง"  อนาคตของเราอยู่ที่ตัวของเราเองทั้งนั้น
comment14:เราว่าผิดทุกคนเลย
-เริ่มจากตัวของยายก่อน ยายเคร่งเกินไป ไม่เปิดใจ ไม่ปรับตัวให้เข้ากับปัจจุบัน วิธีสอนลูก สอนหลานมีหลายวิธี วิธีบังคับชี้นิ้วให้ทำตามคำสั่งไม่ใช่ทางออก มีแต่จะทำให้คนถูกสั่งเจ็บปวด
-พ่อ เพราะทำแต่งานเลยคิดว่าให้แต่เงินก็มากพอแล้ว เหนื่อยมากแล้ว และลูกเป็นผู้หญิงเลยปัดความรับผิดชอบให้ทางแม่ จริงๆเราว่าพ่อควรจะสอนลูกผู้หญิงเรื่องเพศตรงข้ามนะ เพราะพ่อจะเข้าใจความรู้สึกของเด็กผู้ชายวันรุ่น และให้คำปรึกษาที่ดีกับลูกได้
-แม่ก็ผิดที่เอาแต่ทำงาน และให้อิสระกับลูกเพื่อลบปมด้อยที่ตัวเองเคยได้รับจากยาย ให้อิสระลูกมากเกินไปจนลูกออกนอกลู่นอกทาง ไม่ค่อยคุยกับลูก ไม่รู้ว่าลูกทำอะไรคบใครยังไง ไม่เปิดใจสอนลูกให้รู้จักกับวิธีจัดการกับอารมณ์ชั่ววูบที่มาจากความรักและเพศตรงข้าม
-ลูกก็ผิดที่ไม่กล้าจะปรึกษากับพ่อแม่ แต่เราว่าจากที่เราดูคลิปวีดีโอหนังสั้นเด็กก็คงจะปรึกษาพ่อกับแม่ไม่ได้ด้วย เพราะพ่อแม่ไม่ให้เวลากับลูกเลย และตัวน้องเองก็ไม่รู้จักห้ามใจและป้องกันทั้งๆที่ก็รู้ว่าจะป้องกันยังไง เหมือนเป็นเด็กที่ขาดความรักความเอาใจใส่จากคนในครอบครัวก็เลยมาหาความรักนอกบ้านแทน กลัวแฟนจะมองตัวเองไม่ดีกลัวแฟนทิ้งจนยอมแฟน ซึ่งก็เป็นเด็กการตัดสินใจการความคุมอารมณ์มีน้อย ก็เลยทำให้เกิดเรื่องขึ้น
ถ้าหากทุกคนในครอบครัวนี้ใส่ใจกันและรักกันมากกว่านี้ เปิดใจให้กันและกัน พูดคุยและให้ความเอาใจใส่ลูก(น้องผู้หญิง)มากกว่านี้ มีเวลาให้กันเยอะๆ ทำให้ครอบครัวอบอุ่นกว่านี้ ปัญหาท้องในวัยเรียนของน้องผู้หญิงจะไม่เกิดขึ้นเลย
comment15:ประเด็น "ท้องวัยเรียน  ผิดที่ใคร?" จากวีดีโอนี้ เราว่าผิดที่ทุกคนนะ ทุกคนในครอบครัวมีส่วนในความผิดพลาดครั้งนี้ ครอบครัวขาดความอบอุ่น มีครอบครัวพร้อมหน้าก้เหมือนไม่มี ไม่ให้ความรัก ความเข้าใจ ใส่ใจดูแลกันและกัน พอเกิดปัญหาก็เอาแต่โยนความผิดให้คนนู้นทีคนนี้ที ไม่มีความรับผิดชอบ

1.พ่อ... เอาแต่ทำงาน ไม่สนใจครอบครัว ไม่สนใจลูก ไม่สั่งสอนด้วยความรัก และไม่มีความเข้าใจเอาใจใส โดยอ้างเพียงเหตุผลแค่ว่า ที่ทำไปทั้งหมดก้เพื่อครอบครัว เพื่อความอยู่รอด แต่ไม่ได้มองดูแล้วคิดเลยว่า สิ่งที่ลูกและครอบครัวต้องการแท้จริงแล้วคืออะไร คิดถึงแต่ตัวเอง แคร์สังคมการงาน หน้าตาในสังคม มากกว่าสิ่งอื่นใด ขาดความรับผิดชอบและบกพร่องในหน้าที่ในการเป็น"พ่อ"

2.แม่... เอาแต่ทำงาน ไม่เคยสอนหรือปลูกฝังเรื่องเพศศึกษาที่ถูกที่ควรให้แก่ลูก ทั้งๆที่แม่น่าจะเป็นคนที่ควรใกล้ชิดและสอนเรื่องนี้กับลูกมากที่สุด ละเลย เอาแต่เกี่ยงหน้าที่เลี้ยงลูกให้ฝ่ายชาย เอาแต่ทำงานและคิดเพียงแค่ว่า ชั้นเองก้เป็นห่วงลูก อยากให้ลูกมีอนาคตที่ดี เรียนโรงเรียนดีๆ แต่ไม่เคยให้ความรัก ความอบอุ่น ให้เวลากับลูกเลย ละเลยในหน้าที่ในการเป็น"แม่"ที่ดี

3.ยาย... ใช้ความคิดตัวเองเป็นหลัก คิดว่าสิ่งที่ตัวเองคิดและเป็นมาถูกที่สุดแล้ว โดยไม่คำนึงถึงความเหมาะสมกับสังคมในปัจจุบัน ใช่ที่ว่าความคิดแบบยายไม่ผิด เพียงแต่ว่า ด้วยสังคมสมัยนี้เปลี่ยนไปจากแต่ก่อนมาก สิ่งล่อตาล่อใจเรื่องเพศสมัยนี้มีเยอะกว่าสมัยก่อน ทำให้เด็กอยากที่จะรู้ อยากที่จะลอง แต่ผู้ใหญ่กลับหลับหูหลับตาปิดกั้น กีดกัน และอายที่จะพูด ที่จะสอนเด็ก ในสิ่งที่ถูกที่ควร ให้เด็กรู้จักที่จะป้องกันตัวเองได้ และเมื่อถึงเวลามีปัญหาก้ยื่นข้อเสนอทางที่ผิดให้กับเด็ก

4.เด็กสาว... ผิดที่ไม่รักตัวเอง คึกคะนอง ไม่ระมัดระวัง ไม่คำนึงถึงผลที่จะตามมาจากการกระทำนั้นๆ กลัวว่าอีฝ่ายจะมองไมดี จึงละเลยไม่ป้องกัน

บางสังคมบางครอบครัวพ่อแม่บังคับให้ลูกไปทำแท้ง ด้วยสาเหตุเพียงเพราะว่า กลัวจะอับอายเพื่อนบ้าน กลัวสังคมจะนินทา กลัวว่าสังคมจะไม่ยอมรับ จึงหยิบยื่นทางที่ผิดมหันต์ให้แก่ลูกตัวเองโดยไม่ได้คำนึงถึงความปลอดภัยหรือความผิด หรือแม้แต่บาปบุญคุณโทษเลยแม้แต่น้อย
comment16:จากหนังสั้น  I’m Pregnant  นะค่ะ   ผิดทุกคนค่ะ
    แต่เริ่มแรกผิดที่พ่อและแม่ก่อน    ข้ออ้างของพ่อและแม่สมัยนี้คือ  ไม่มีเวลาต้องหาเงินเลี้ยงลูก   แต่ในโลกของความจริง  ทุกคนที่มีสถานะเป็นพ่อและแม่   เวลาเพียงน้อยนิด   เราก็สามารถที่จะอบรมสั่งสอนลูกๆได้  หมั่นถาม ว่าลูกมีปัญหาเรื่องใด   คอยสังเกตุ  ว่าลูกมีพฤติกรรมใดที่เปลี่ยนแปลงไป    หมั่นสังเกตลูกและเพื่อนๆรอบข้าง   ว่าเป็นอย่างไร  ปัญหาต่างๆก็จะเป็นเรื่องเล็กๆ ที่เราสามารถแก้ไขได้ทันท่วงที   
    คุณยายตามท้องเรื่อง  ก็เป็นญาติผู้ใหญ่ที่เด็กเคารพนับถือ   มีหน้าที่อบรมสั่งสอนด้วยเช่นกัน   ไม่ใช่คิดว่าเป็นหน้าที่ของพ่อและแม่เท่านั้น   
    เด็กก็ผิด   เพราะหน้าที่ของเด็กคือต้องตั้งใจศึกษาเล่าเรียนเพียงอย่างเดียว   เด็กยังไม่มีวุฒิภาวะเพียงพอในการเลี้ยงดูบุตร   ไม่เคยทำงาน   ความอดทน อดกลั้นต่อความเหน็ดเหนื่อย   ความเข้าใจในชีวิตยังไม่มาก  คิดแต่รักสนุก รักเที่ยว เป็นค่านิยม เป็นแฟชั่น ที่ตามอย่างเพื่อนๆและสมัยนิยม             
     สุดท้ายก็เป็นปัญหาของสังคม  ที่มีแม่ที่เด็ก ยังไม่มีวุฒิภาวะเพียงพอ  พ่อและแม่และครอบครัวและผู้อื่นที่เกียวข้อง   ก็ไม่มีใครต้องการและเกิดความอับอาย  
       เริ่มแก้ปัญหาที่ครอบครัวเถอะค่ะ   ให้ความรัก ความอบอุ่น  ความเอาใจใส่  ปัญหาก็จะไม่เกิดขึ้น
comment17:​“ท้องวัยเรียน…ผิดที่ใคร?”​

ผิดทั้งคุณยายคุณพ่อคุณแม่ลูกสาว  เพราะพื้นฐานของครอบครัวนี้เลี้ยงลูกแบบตามใจ โทษกันไปโทษกันมาเห็นแล้วสะท้อนสังคมได้ดีมากๆ คุณพ่อโทษคุณแม่  คุณแม่โทษคุณพ่อ คุณพ่อคุณแม่โทษโรงเรียน  ลูกสาวโทษคุณแม่ พอคุณยายสอนคุณแม่ คุณแม่ก็เถียงคุณยายต่อหน้าลูกสาว.....  ถ้าพ่อแม่ดูแลเอาใจใส่มากกว่านี้สั่งสอนลูกมากกว่านี้ปัญหาท้องวัยเรียนจะไม่เกิดขึ้น และถ้าโรงเรียนปลูกฝั่งเรื่องขนบธรรมเนียมไทย ศีลธรรม  การมีเพศสัมพันธ์การท้องก่อนวัยเรียนจะไม่เกิดขึ้น......คุณยายถ้ามีศีล คุณยายจะไม่แนะนำให้นำเด็กออกค่ะ  สะท้อนให้เห็นว่ามนุษย์เราไม่คิดโทษตัวเอง ไม่มองเห็นสิ่งที่ตัวเองทำผิดจึงนำมาสู่ปัญหา .....ท้องก่อนวัยเรียน..... ปลูกฝั่งศีลธรรม จริยธรรม คุณธรรม  ขนบธรรมเนียมประเพณีไทย......
comment18:ไม่มีใครผิด 
เพียงแต่ค่านิยมสังคมไทย มองว่า ผิด มันเลยผิดไปหมดทุกคน
มองแม่เด็ก ก็ผิด พ่อเด็กก็ผิด ผู้ปกครองก็ผิด  ครู โรงเรียนก็ผิด
ถ้าจะหาคนผิด ผิดทุกระดับ
แก้ไขค่านิยม ทั้งสองด้าน  ท้องแล้วรับได้ แต่ถ้ายังไม่ท้องต้องป้องกันสร้างค่านิยม ยืดอกใส่ถุง ไม่ใช่แค่พกต้องใช้ด้วย
ท้องแล้วรับได้ โรงเรียนไม่ไล่ออก แม่พ่อช่วยดูแลหลาน  สังคมมีที่ให้ยืนไปเรียน ไปทำงานพิเศษได้
ไม่ด่าซ้ำ
comment19:​“ท้องวัยเรียน…ผิดที่ใคร?”​ ขอแยกเป็น 2 กรณี
กรณี 1 เรื่องราวในคลิปวิดีโอ
เป็นของผิดของทุกคนทั้ง พ่อ แม่ ยาย และตัวเด็กเอง สังคมสมันใหม่พ่อแม่ จะอ้างตลอดไม่มีเวลาเลี้ยงลูก ต้องทำงานบ้างล่ะ ไม่ว่างบ้างล่ะ
เด็กวัยรุ่นเป็นช่วงที่อยากรู้อยากเห็น ยิ่งห้ามเหมือนยิ่งยุ คนเป็นพ่อ เป็นแม่ ต้องเรียนรู้และหาวิธีการสั่งสอน หรือพูดคุย เรื่องการใช้ถุงยาง เด็ก
วัยรุ่นมักมองว่าน่าอาย ก็ไม่ใช้ดีกว่า แล้วผลที่ตมมาก็คาดไม่ถึง เลยกลายเป็นปัญหาของสังคมอยู่ในปัจจุบัน

กรณี 2 ความเห็นส่วนตัวกับสังคมความเป็นจริง
ไม่มีใครถูกใครผิด ทุกคนต่างมีเหตุผลของตัวเอง ไม่ว่าจะเป็น พ่อ แม่ ยาย หรือตัวเด็กเอง การที่อยากรู้ อยากเห็น ในช่วงวัยรุ่นเป็นเรื่องปกติ ใครเตือนก็ไม่ฟัง เชื่อเพื่อนมากกว่าพ่อ แม่ การที่เด็กซื้อถุงยางมาใช้ คนส่วนใญ่ก็มองว่ายังเด็กไม่สมควร แต่สังคมปัจจุบันเรื่องแบบนี้ไม่ควรอาย และ
ควรทำความเข้าใจ ในเมื่อห้ามไม่ได้ ก็ควรเข้าใจและป้องกัน จะเห็นปัจจุบันมีการรณรงค์มากมายทั้งภาพรัฐเอกชน โรงพยาบาล โรงเรียน
แต่ "ความอยากรู้ อยากเห็น อยากลอง เป็นของที่คู่กับวันรุ่น" คนรอบข้างควรทำความเข้าใจและหาวิธีป้องกัน หรือแก้ไขหากมันเกิดปัญหาแล้ว อย่ามัวแต่โทษใคร หรือหาคนผิด
comment20:ท้องในวัยเรียน...ผิดที่ใคร?
หากจะถามว่าเป็นความผิดของใคร ก็คงต้องดูว่าปัญหานั้นมันเกิดขึ้นจากใคร เพราะการเกิดปัญหามีปัจจัยที่ส่งเสริมหลายๆอย่าง ในส่วนตัวของเรา เรามองว่า
1.การเกิดจากตัววัยรุ่นเองที่ละเลย และมองข้ามความสำคัญในเรื่องของการควบคุมและป้องกัน ปัจจุบันเรามักจะพบเห็นวัยรุ่นหลายคนที่เช่าหอหรืออาศัยอยู่กับแฟนโดยที่พ่อแม่หรือผู้ปกครองไม่ทราบหรือถ้าทราบ วัยรุ่นกลุ่มนี้ก็มีโอกาสที่เสี่ยงต่อการมีเพศสัมพันธ์สูง ดังนั้นเรื่องการควบคุมและป้องกันจึงเป็นเรื่องที่ควรจะตระหนักและให้ความสำคัญเป็นอย่างมาก หากพลาดตั้งครรภ์ คงไม่ใช่ความผิดของใคร ทั้งสองคนก็คงต้องรับผิดชอบความผิดไปเท่าๆกัน 
2.การคุกคามทางเพศ การถูกล่อลวง หรือการถูกข่มขืน ในกลุ่มนี้เรามักจะพบเห็นข่าวตามสื่อต่างๆบ่อยๆ รวมไปถึงที่ไม่พบเห็นตามสื่ออีกไม่รู้เท่าไหร่ ปัญหานี้เป็นปัญหาที่ค่อนข้างแก้ไขยาก และยังคงเกิดขึ้นต่อเนื่องอยู่เรื่อยๆ หากผู้ที่ถูกกระทำยังคงเป็นวัยเรียน และเกิดการตั้งครรภ์ ถามว่าปัญหานี้เป็นความผิดของใครก็คงจะพูดยาก แต่เสียงส่วนใหญ่ ก็คงเห็นไม่ต่างกันว่า คนที่กระทำนั่นแหละที่เป็นคนผิด
3.ครอบครัว พ่อแม่หรือผู้ปกครองไม่มีเวลาให้ ไม่มีเวลาคอยชี้แจงหรือคอยอบรม ปัจจัยนี้เรามักจะคุ้นชิน และได้ยินกันมาตลอดว่า วัยรุ่นที่มีปัญหา มีเรื่องมีราวเกเร มักเป็นเพราะครอบครัวมีปัญหา พ่อแม่หย่าร้างหรือพ่อแม่ไม่มีเวลาคอยอบรมสั่งสอน ถ้าคิดในอีกมุมหนึ่ง มันอาจจะเป็นแค่ปัจจัยส่วนหนึ่ง ซึ่งไม่ใช่ทั้งหมดของปัญหาที่เกิดขึ้น วัยรุ่นบางคนที่มีปัญหาก็มาจากครอบครอบที่พร้อมสมบูรณ์ ดูแลเอาใจใส่เป็นอย่างดี หากจะถามว่าใครผิดในกลุ่มนี้ อาจจะผิดเฉลี่ยๆกันไป พ่อแม่เป็นส่วนหนึ่งที่ส่งเสริมและเป็นเหมือนคนที่ประคองชีวิตๆหนึ่งให้ไปถึงฝั่งได้สำเร็จ แต่ก็เป็นแค่ส่วนหนึ่ง เพราะทุกสิ่งทุกอย่างล้วนขึ้นอยู่ตัวเราเองทั้งนั้น เพราะตัวเราเองเป็นผู้กำหนดว่าจะรับสิ่งไหนเข้ามาไม่รับสิ่งไหนเข้ามา หรือปฏิบัติสิ่งไหนไม่ปฏิบัติสิ่งไหน
4.ปัญหาทางสภาพแวดล้อม อาจจะอยู่อาศัยในสภาพแวดล้อมที่มีความสุ่มเสี่ยง นี่ก็ถือว่าเป็นปัจจัยอีกสิ่งหนึ่งที่มีผล หลายๆคนคงพอจะนึกภาพออก เพราะทุกวันนี้ก็มีให้พบเห็นได้ทั่วไป แต่ท้ายที่สุดแล้วจะถามว่าใครผิด คำตอบมันก็วนไปที่ข้อ 3.อีก 
5.การคบเพื่อนหรือการเข้าสังคม สำหรับวัยรุ่นแล้ว เพื่อนเป็นปัจจัยส่วนหนึ่งที่สำคัญในช่วงชีวิตหนึ่งของพวกเขา บางครั้งเราจะเห็นว่าเพื่อนมีอิทธิพลใากกว่าครอบครัวหรือพ่อแม่ด้วยซ้ำ จะด้วยเหตุผลอะไรนั้น หลายๆคนคงที่เคยผ่านช่วงเวลานั้นมาคงพอจะเข้าใจ ชีวิตในช่วงเวลานั้นจะเดินไปในเส้นทางแบบใด และทำให้เติบโตมาเป็นแบบใด ปัจจัยส่วนนี้ก็มีผลไม่น้อย ถามว่าเพื่อนผิดไหม...ก็คนก็ต่างมุมมอง อยู่ทีว่าใครจะมองแบบใด แต่ก็เช่นเดิม อยู่ที่ตัวเราเลือกและปฏิบัติอีกเช่นกัน

ปัจจัยทั้งหมดที่เราพูดมา ไม่ได้หมายความว่า จะเป็นทุกอย่างที่ทำให้เกิดปัญหา ปัญหาที่เกิดขึ้นในแต่ละคนล้วนมีปัจจัยส่งเสริมที่ทำให้มันเกิดปัญหาต่างกัน สิ่งที่ควรจะทำไม่ใช่แค่ว่านั่งหาว่าใครผิด ใครถูก ปัญหามันเกิดก็แค่แก้ไขมัน จะเลี้ยงหรือจะเอาออกก็สุดแล้วแต่การแก้ปัญหาของแต่ละคน แต่นั่นไม่ใช่การแก้ไขปัญหาที่ต้นเหตุ หากเราแก้ปัญหาที่ปลายเหตุแบบนี้ไปเรื่อยๆ ก็เท่ากับว่าปัญหาแบบนี้ก็จะไม่มีทางลดลงเลย มันไม่ใช่แค่หน้าที่ของใครคนใดคนหนึ่ง ทุกคนล้วนแล้วแต่ต้องรับผิดชอบร่วมกัน
comment21:ความคิดเห็นส่วนตัว หลังจากที่ดูจบ คิดว่าตัวละครในเรื่องผิดทุกคน 
อันดับแรกเลย ต้องโทษที่ครอบครัวก่อน
1. พ่อ
พ่อ ผิดที่คิดว่าตัวเองมีหน้าที่อย่างเดียวคือการหาเงินเลี้ยงครอบครัว จึงโยนหน้าที่การดูแลสั่งสอนลูกให้แม่คนเดียว ทั้งที่จริงแล้วบทบาทของพ่อสามารถทำได้มากกว่านั้น ให้คำแนะนำ ให้คำสั่งสอน ให้การดูแลอย่างใกล้ชิดกับลูกได้ไม่ต่างจากแม่

2. แม่
แม่ในหนังสั้นนี้ พยายามจะเข้าใจลูก เลี้ยงลูกตามยุคสมัย เพราะสมัยตัวเองเป็นวัยรุ่น ก็คงถูกปิดกั้นความคิด อิสระต่าง ๆ แต่ความผิดของแม่ที่เกิดขึ้นนี้ คืออาจจะลืมแนะแนวทางเดินให้ลูก ปล่อยลูกมากเกินไป และฝากความหวังในการสั่งสอนลูกให้เป็นหน้าที่ของโรงเรียนและครูเพียงแห่งเดียว ทั้งที่ครอบครัวเป็นสถาบันแรกที่มีความใกล้ชิดกับลูกมากที่สุดแล้ว 

3. ยาย
ยาย ผิดที่ยึดติดกับการเลี้ยงลูกในสมัยก่อนมาใช้ในยุคปัจจุบัน ซึ่งความจริงแล้วบางเรื่องมันใช้ไม่ได้แล้ว ยายควรปรับตัวให้เข้ากับสังคมปัจจุบัน และเข้าใจเด็กสมัยใหม่มากขึ้น

4. เด็กผู้ชายกับเด็กผู้หญิง
เด็กทั้ง 2 คนนี้ ผิดตรงที่หน้าบาง ทั้งที่มีถุงยางติดตัวอยู่แล้ว แต่ไม่เอาถุงยางออกมาใช้ เพราะมัวแต่ห่วงว่าอีกฝ่ายหนึ่งจะมองตนเองไม่ดี จึงปล่อยเลยตามเลย และเด็กผู้หญิงเกิดท้องขึ้นมา ซึ่งความจริงแล้วเรามองว่าความรักในวัยเรียนไม่ผิด เพศสัมพันธ์ในวัยเรียน ณ ปัจจุบันนี้ เป็นเรื่องที่ไม่สามารถควบคุมได้ ผู้ปกครองและโรงเรียนควรให้ความรู้ความเข้าใจในเรื่องการป้องกันโรคติดต่อหรือการท้องก่อนวัยจะดีกว่า

5. สังคมรอบข้าง
สังคมในสมัยนี้ก็แปลกประหลาดดี ทั้งที่รณรงค์กันปาว ๆ ให้เด็กรู้จักป้องกันโรคติดต่อทางเพศสัมพันธ์หรือการท้องก่อนวัยอันควร โดยการรณรงค์ให้พกให้ใช้ถุงยางอนามัย แต่พอเวลาไปซื้อ คนซื้อก็ต้องหลบ ๆ ซ่อน ๆ เพราะคนขายหรือคนรอบข้างจะคอยมองอย่างเหยียด ๆ เรื่องการทำแท้งเถื่อนก็เช่นกัน ทุกคนทราบหมดว่าการทำแท้งแบบนี้ผิดกฎหมายและเป็นบาปมาก แต่ตามหน้าหนังสือพิมพ์ก็ยังมีข่าวแบบนี้มาให้ได้อ่านได้ไม่เว้นแต่ละวัน 

ดังนั้น การสั่งสอนลูกหลานควรเริ่มต้นที่ครอบครัว โรงเรียน สังคม ให้ความรักความอบอุ่นแก่เด็กให้มากที่สุด และเมื่อเกิดปัญหาใด ๆ ขึ้นมา ก็ไม่ควรจะโยนความผิดให้คนอื่น ควรจะร่วมมือกันแก้ปัญหาจะดีกว่า
comment22:​“ท้องวัยเรียน…ผิดที่ใคร?”​

จริงๆ เรื่องเเบบนี้ ไม่ควรจะต้องหาคนผิดด้วยซ้ำ 
มันไม่ใช่เรื่องที่ถือเป็นอาชญากรรม ไม่ใช่เรื่องที่ทำให้คนอื่นเดือดร้อน 
ถ้ามองในภาพรวม ตามหลักของมนุษย์ ไม่เอาจารีตประเพณี หรือกรอบที่ถูกสมมติขึ้น มาร่วมตัดสิน
ร่างกายของผู้หญิง พร้อมจะมีลูกก็เมื่อเริ่มมีประจำเดือน 
ร่างกายของผู้ชาย พร้อมจะมีลูกก็เมื่อเริ่มมีการสร้างอสุจิ
ทุกวันนี้สังคมทั่วโลกให้ความสำคัญกับการเรียนวิชาการที่ใครสักคน มองเห็นว่าเป็นเรื่องจำเป็น
เเต่กลับมาดูทุกวันนี้ ไม่ใช่เเค่เด็กๆ หรอก ผู้ใหญ่บางครอบครัว ยังเลี้ยงเด็กไม่ถูกต้องตามพัฒนาการเลย
ทั้งที่การเลี้ยงลูก มันคือสัญชาตญานของสัตว์โลกทุกชาติพันธ์ุ เเต่มนุษย์ที่กล่าวอ้างว่าฉลาดที่สุด
เป็นสัตว์ประเสริฐที่สุด ยังไม่สามารถเลี้ยงลูกได้อย่างเต็มศักยภาพมากที่สุดเลย

มองในภาพเเคบลงมา ในบริบทของประเทศไทย 
ปัญหาท้องในวัยเรียน หลักใหญ่มาจากการสั่งสอนของพ่อแม่เเละครูบาอาจารย์
ผู้ใหญ่ในประเทศไทยส่วนมาก เริ่มสอนเรื่องเพศกับเด็กเมื่อสายไป เเละไม่สอดคล้องกับอายุเด็ก
พ่อแม่ปล่อยให้เป็นหน้าที่ครู ครูปล่อยให้เป็นหน้าที่พ่อแม่ ผู้ใหญ่ในประเทศไทยส่วนใหญ่
ยังมีความรู้เกี่ยวกับเรื่องเพศเเละการร่วมเพศที่ปลอดภัยน้อยมาก เเละมีทัศนคติที่ไม่ดีเกี่ยวกับการสั่งสอนเด็กในเรื่องนี้
ดังนั้นเด็กส่วนใหญ่จึงเรียนรู้เรื่องเพศด้วยตัวเอง ผ่านสังคมเด็กด้วยกัน ผ่านสื่อต่างๆ ที่ไม่มีการคัดกรอง
นอกจากนี้สังคมส่วนใหญ่เองก็ปิดกั้นเสรีภาพในเรื่องเพศของเด็ก เหยียดเพศในเรื่องการเเสดงออกถึงความต้องการทางเพศของเด็ก
พูดกันง่ายๆ คือในบริบทของเด็กผู้ชาย พ่อแม่จะคิดว่าเป็นเรื่องปกติหากเด็กมีการช่วยตัวเอง
เเต่กลับกัน หากเป็นเด็กผู้หญิง จะเป็นอีกเรื่องทันที เด็กจะถูกกล่าวหาว่าหมกหมุ่นทางเพศ ผิดปกติ หรือถึงขั้นต้องไปพบจิตเเพทย์

มองเรื่องราวในเรื่องอิงกับสภาพสังคมปัจจุบัน
สังคมจะต้องยอมรับเสียก่อนว่า มันมีปัญหานี้เกิดขึ้นมา เเละไม่จำเป็นต้องหาตัวคนผิดโดยผลักภาระไปให้เด็กเเละครอบครัว
เรื่องจากผู้ใหญ่รุ่นก่อนคือรุ่นที่เลี้ยงดูอบรมสั่งสอนผู้ใหญ่รุ่นที่เป็นพ่อแม่ขึ้นมา เเละรุ่นพ่อแม่สมัยนี้ก็คือรุ่นที่เลี้ยงเด็กสมัยนี้ขึ้นมา
ด้านเเนวทางเเก้ปัญหา ควรจะต้องจัดการในจริงจังเเละมีประสิทธิภาพ มองถึงปัญหาจริงๆ ที่จะเกิดขึ้น
ไม่ใช่การวิจารณ์ปัญหาที่ไม่สร้างประโยชน์ วิจารณ์ในสิ่งที่รู้อยู่เเล้ว เป็นปัญหาอยู่เเล้ว ควรจะติเพื่อก่อ ไม่ใช่ติอย่างเดี่ยว
หรือการเเก้ไขปัญหาที่ปลายเหตุอย่างที่เเล้วๆ มา ซึ่งมันก็ยังมีปัญหาที่เกิดขึ้นซ้ำเเล้วซ้ำเล่า ไม่จบไม่สิ้นเสียที
สุดท้ายคือสิ่งที่จะสามารถเเก้ไขทุกอย่างได้ คือค่านิยมเเละทัศนคติของคนในสังคม ที่มองว่าปัญหานี้เป็นปัญหาที่ต้องมีคนผิด
เเล้วเเก้ไขด้วยการประนามคนผิด ตัดอนาคต ตัดความรับผิดชอบร่วมกัน มองว่าตัวเองทำดีเเล้วคนอื่นทำเลว เราไม่มีส่วนจะต้องยุ่งเกี่ยว
เเน่นอนว่าการคิดเเบบนี้ไม่ได้ช่วยให้มีทางเเก้ไขปัญหาได้เเน่นอน

ขนาดสังคมครอบครัว ยังเป็นสังคมที่ไม่มีความเข้มเเข็ง ไม่สามารถร่วมมือเดินต่อไปข้างหน้าได้เลย
ถ้าจะหาความสามัคคีจากสังคมขนาดใหญ่ขึ้นมา หรือเเม้เเต่ประเทศชาติ ก็คงยากเต็มที

ถ้าถามว่าใครผิด ?
มันคือคำถามที่ไม่มีประโยชน์ หาตัวคนผิดไปก็ไม่ได้เเก้ไขปัญหาที่เกิดขึ้น
ควรจะถามว่าเกิดปัญหาอย่างนี้ขึ้น วิธีหรือเเนวทางเเก้ไขปัญหาที่ดีที่สุดต่อตัวเด็กเอง เด็กในท้องที่กำลังจะเกิดมา เเละพ่อแม่ คืออะไร 
น่าจะดีกว่า สร้างสรรกว่า เเละเเก้ไขปัญหาได้อย่างถูกจุดมากกว่า
comment23:อันนี้ดูแล้วสถาบันครอบครัวไม่ค่อยอบอุ่นเท่าไหร่
พ่อ-แม่ทำงานทั้งคู่ไม่มีเวลาใส่ใจดูแลดูวัยหัวเลี้ยวหัวต่อ
เรื่องคบเพื่อนต่างเพศหรือมีแฟนสมัยนี้ต้องปล่อยและอย่าละเลยจนเกินงาม
เราเลี้ยงลูกแบบเพื่อนมีปัญหาพูดคุยกันได้ให้เขาไว้ใจเราและสามารถคุยกะเราได้ทุกเรื่อง
ส่วนท้องในวัยเรียนเราต้องบอกและสอนลูกวิธีป้องกัน ไม่ให้ท้องและติดโรค ควรบอกและชี้ตัวอย่างให้ลูกเห็นว่าผลที่จะเกิดขึ้นมีอะไรบ้าง
ส่วนเรื่องรักนวลสงวนตัวตามโบราณว่าไว้ก็ดีแต่ต้องปรับเปลี่ยนวิธีการสอนใหม่
comment24:ท้องในวัยเรียนผิดที่ใคร
จากคลิปนี้เราว่าถ้าจะผิดก็ผิดที่เด็กผู้หญิง เพราะเด็กผู้หญิงคนนี้มีทัศนคติที่ผิด ผิดที่ไม่รู้จักหน้าที่ของตนเอง ผิดที่ไม่รู้จักป้องกัน
การที่จะบอกว่าครอบครัวผิดที่ไม่ช่วยปลูกฝังตั้งแต่เริ่มต้นนั้นอาจจะเป็นส่วนหนึ่ง
เพราะพ่อแม่ไม่มีเวลาให้ ทำให้ลูกอาจจะคิดว่าตัวเองขาดความอบอุ่นจนต้องหาความอบอุ่นจากนอกบ้าน 
แต่ถ้าจะมองกันในสภาพสังคมปัจจุบันแล้ว มันเป็นปกติมากๆที่พ่อแม่ต้องออกไปทำงาน 
เพราะสังคมปัจจุบันเป็นสังคมที่ขับเคลื่อนด้วยทุนนิยมเงินเป็นปัจจัยหลักในการดำเนินชีวิต 
พ่อแม่ส่วนใหญ่จึงต้องออกไปทำงานเพื่อหาเงินมาใช้จ่าย
ดังนั้นคนที่เป็นลูกที่เป็นผู้รับ ก็ควรจะคิดได้ว่าหน้าที่ของตนเองคืออะไร
เด็กมีหน้าที่ตั้งใจเรียน ทำให้พ่อแม่ปลาบปลื้มใจ ถ้าเรียนไม่เก่ง อย่างน้อยแค่ไม่สร้างเรื่องปวดหัวก็ถือว่าเป็นเรื่องที่น่ายินดีแล้ว
ส่วนเรื่องความรู้ต่างๆ ปัจจุบันสามารถหาดูได้ตามสื่อต่างๆมากมาย
ในโรงเรียนก็มีสอนเรื่องของปัญหาสังคม สุขศึกษา เพศศึกษา การปลูกฝังเรื่องของหน้าที่เด็ก
เห็นๆเลยก็เพลงเด็กเอ๋ยเด็กดี ร้องกันตั้งแต่ ป.1 มันถูกปลูกฝังมาตั้งแต่ต้นแล้ว
หรือง่ายๆเอาในละครทีวีก็มีให้เห็นเรื่องแบบนี้มากมาย ตัวอย่างที่ไม่ดีมีเยอะแยะ แต่ไม่ใส่ใจจำแล้วนำกลับมาคิ
กลับเอาตัวอย่างที่ไม่ดีมาทำ พอเกิดเรื่องขึ้นก็ไม่ต้องโทษหรอกว่าเป็นความผิดของพ่อแม่ที่ไม่ใส่ใจ
คนผิดก็คือน้องผู้หญิงเองนั่นแหละ ทำตัวเอง
comment25:“ท้องวัยเรียน…ผิดที่ใคร?”


หลังจากดูคลิปเสร็จแล้ว จึงเข้าใจแล้วว่า “รำไม่ดี โทษปี่โทษกลอง” มันเป็นยังไง...
สังคมทุกวันนี้ เวลาในครอบครัวที่พ่อแม่มีให้ลูกนั้น น้อยลงไปทุกที ๆ
ความนิยมทางวัตถุก็เพิ่มมากขึ้น
สื่อต่าง ๆ ที่มีมากมายจนผู้ใหญ่แบบเรา ๆ ตามไม่เคยทัน
จึงทำให้เด็กวัยเรียน วัยรุ่นที่ฮอร์โมนพลุ่งพล่าน อยากรู้ อยากลองไปหมดทุกอย่าง

พอพลาดพลั้งไป... 
ฝ่ายหญิงเกิดท้องในวัยเรียนขึ้นมา….
หันหาใครก็โดนว่า โดนด่า โดนตำหนิ ไปจนถึงขั้น โดนทำร้ายร่างกายก็มี...  = =’’
หากเลือกเก็บเด็กไว้ – ผู้ปกครองก็อับอาย ตัวแม่เองก็ยังเด็กเกินไป ไม่พร้อมสำหรับภาระหน้าที่ความเป็นแม่ จำทนกันไป...
ถ้าเอาเด็กออก – บาปมหันต์ ผิดศีลธรรม แม่เด็กมีความเสี่ยงต่อการเสียชีวิตจากการตกเลือด

********************************

ฉะนั้น....
หากคิดจะเป็นพ่อ-แม่คนแล้ว
ต้องใส่ใจ ให้เวลา และทุ่มเทกับลูกให้มากที่สุด
เพราะได้สร้างลูกให้เกิดมาบนโลกนี้แล้ว... 
พ่อแม่ ควรจะประคับประคอง ปกป้อง และป้องกันลูกในทุก ๆ ทาง

กันไว้ดีกว่าแก้  ไม่ว่ายุคสมัยไหนก็ยังใช้ได้ผลค่ะ...
comment26:ท้องในวัยเรียน...ผิดที่ใคร?

เมื่อเกิดขึ้นแล้วไม่ควรโทษว่าใครผิด ทุกคนสามารถผิดพลาดกันได้ ครอบครัวควรจะเป็นที่ปรึกษาและกำลังใจที่ดี ไม่สนับสนุนให้หนีปัญหา เพราะทุกปัญหาล้วนมีทางออกที่ดีที่สุด อยู่ที่มุมมองเพราะคนที่กำลังเผชิญกับปัญหาจะได้มีกำลังใจและหนทางรับมือกับปัญหาอย่างมีความรับผิดชอบ 
                     
                                 ความผิดพลาดจะสอนให้คนเราเข้มแข็งและมีความรับผิดชอบมากขึ้น
comment27:ท้องในวัยเรียน...ผิดที่ใคร?

ผิดทุกคน 
ถ้าทุกคนมีความรักที่แท้จริงไม่มีทางเกิดขึ้นแน่นอน
comment28:ถ้าถามว่าผิดที่ใคร? คงตอบว่าผิดที่เด็กสองคนที่พลาดพลั้งกับการกระทำเกินเลยจนเกิดการตั้งท้องขึ้นมา นั่นคือความผิดพลาดของเค้าสองคน. เพราะทั้งคู่ก็รู้อยู่แก่ใจนะ ส่วนผู้ใหญ่ควรให้คำแนะนำในเมื่อมันเกิดขึ้นมาแล้วก็ควรให้คำปรึกษาและยอมรับในสิ่งที่ผิดพลาดนี้และประคับประคองเปิดอกพูดคุยกันอย่างเปิดเผยและช่วยกันคิดถึงอนาคตที่เด็กตาดำๆกำลังจะเกิดออกมา
comment29:ถ้าจะมีใครผิดก็คงเป็นสังคมไทยในทุกวันนี้ การท้องในวัยเรียนเป็นเรื่องที่สังคมไม่ยอมรับ แต่ก็ไม่ใส่ใจในการเเก้แปัญหาอย่างมีประสิทธิภาพ
มักโทษเด็ก โทษครอบครัว นั่นก็เป็นต้นเหตุอย่างหนึ่ง แต่ทุกวันนี้สังคมค่อนข้างที่จะไม่เปิดกว้างในการรับรู้ข่าวสาร การเเนะนำที่ถูกต้อง
เพื่อป้องกันปัญหา เพศศึกษากลายเป็นเรื่องน่าอายในสังคม แต่จริงแล้วกลับเป็นเรื่องปกติของวัยรุ่นที่ต้องรับรู้วิธีป้องกันความเหมาะสมต่างๆอย่างถูกวิธีเพื่อเป็นภูมิคุ้มกันตัวเด็กเองในสถานการณ์ที่ไม่คาดคิด หรือการมีเพศสัมพันธํ์ในวัยเรียนก็ตาม
comment30:ท้องในวัยเรียน คิดว่าผิดที่หลายด้านค่ะ ทุกคนมีที่หน้าที่แตกต่างกัน การมองโลกแตกต่างกัน รวมถึงประสบการณ์ต่างๆ ทำให้กระบวนการคิดและการแก้ปัญหาแตกต่างกัน 

ด้านคุณยาย คิดแบบผู้ใหญ่สมัยก่อนที่ว่าส่งเข้าโรงเรียนหญิงล้วนแล้วแก้ปัญญาได้แน่ๆ แต่คุณยายกลับลืมคิดไปว่าโลกสมัยนี้การแต่งงานแล้วหย่ากันคือเรื่องง่าย การที่มีแฟนในวัยเรียนช่วยให้เรามีภูมิต้านทานต่างๆ เรีนนรู้สิ่งต่างๆที่ในห้องเรียนสอนไม่ได้ในอนาคต ถ้าหากใครมีแฟนคนแรกแล้วคบกันไปจนแต่งงานกันในที่สุดก็ดีไป ถ้าหากมองให้ลึกเข้าไปอีก คุณยายน่าจะคิดว่า การแต่งงานกันโดยที่รักหรือไม่ได้รัก หากหลังแต่งงานมีปัญหาหรือไม่ ฝ่ายหญิงก็ต้องทนแบกรับเอาไว้เพื่อครอบครัวที่สมบูรณ์ เด็กที่เกิดมาจะได้ไม่มีปัญหาครอบครัวแตก

ด้านคุณแม่เลัยงลูกอยู่คนเดียว พร้อมให้อิสระในการมีแฟน แต่ก็ลืมสอนหลายๆสิ่งที่ลูกคิดว่าจำเป็นเพราะไม่ได้มีหน้าที่เป็นแม่บ้านอย่างเดียว แต่ถ้าความสัมพันธ์แม่กับลูกไม่ได้สนิทกันมากๆ ตัวแม่เองก็ไม่กล้าที่จะคิดแทนลูก และเรื่องส่วนตัวบางอย่างก็คิดที่จะก้าวก่าย คิดว่าเพศศึกษาคงจะสอนมาในห้องเรียนแล้ว ลูกก็โตพอที่จะคิดได้ว่าอะไรควรจะรักษาอันไหนควรป้องกัน 

ด้านคุณพ่อ พ่อเอาแต่ทำงาน คิดว่าเงินคือเรื่องสำคัญที่สุด ทำงานหนักเพื่อให้ครอบครัวได้สิ่งที่ต้องการ ซึ่งบางสิ่งเงินให้ไม่ได้และการกระทำแบบนี้ทำให้ความสัมพันธ์ระหว่างคนในครอบครัวแย่ลงด้วย ด้วยความที่พ่อไม่ได้เลี้ยงลูก ภาระการเลี้ยงตกเป็นของแม่ จึงคิดว่าภรรยาของตนนั้นได้อบรมลูกดีแล้ว แต่พอปัญหาเกิดขึ้นก็ได้แต่โทษคนอื่นเพราะตัวเองได้ปัดภาระให้แก่คนอื่นแล้ว

ด้านเด็กที่ท้อง คิดว่าคงไม่เป็นอะไรมาก แต่เมื่อความผิดพลาดมันเกิดขึ้นก็ทำอะไรไม่ได้แล้ว ก่อนหน้าที่จะเกิดเรื่องแบบนี้ เรื่องเพศในสังคมบางแห่งยังถูกมองเป็นเรื่องไม่เหมาะสมสำหรับเด็กเท่าที่ควร และในคลิปมีบอกว่าในโรงเรียนไม่มีสอน ทำให้ไม่กล้าปรึกษาใคร เพื่อนหรือคนในโลกสังคมออนไลน์ยังให้คำตอบได้มากกว่าคนในครอบครัวด้วยซ้ำ

คนในครอบครัวมุ่งหวังแต่จะหาสิ่งที่ดีที่สุดในแก่คนในครอบครัวเอง แต่ไม่ได้คิดเผื่อถึงใจของผู้รับหรือคิดแทนมากเกินไปว่าผู้รับจะต้องการหรือไม่

ด้านสังคม มีคนมากมายสนับสนุนและเปิดกว้างเรื่องเพศมากขึ้นด้วย แต่การที่เด็กซื้อถุงยางอนามัยสำหรับบางคนยังเป็นเรื่องที่ไม่น่าถูกต้องสำหรับเด็ก เพราะคิดว่าเด็กควรมีหน้าที่เรียนหนังสือ ควรจะทำหน้าที่ของตนเองให้ดีที่สุด แต่ทว่าผู้ใหญ่ในสังคมมากมายก็ชอบมองข้ามความผิดพลาดของตนเองและมองความผิดพลาดของคนอื่นเป็นเรื่องใหญ่ 
ทุกฝ่ายควรจะหาทางออกที่ดีที่สุด ที่ไม่ใช่การทำแท้ง
comment31:ท้องในวัยเรียน ผิดที่ใคร

ถ้าเอาตามหนังสั้น I'm Pregnant สี่นาทีนิดๆ ที่ดูมา

เราว่าผิดทุกคน ผิดที่คิดอยู่แต่มุมมองของตัวเอง แล้วโทษแต่คนอื่น มองจากฉากในห้องรับแขกแล้ว คิดว่าการแก้ปัญหาอื่นๆก่อนหน้านี้ ก็คงลักษณะเดียวกัน คือโทษกันไปโทษกันมา คนนั้นไม่ดีแบบนั้น คนนั้นผิดแบบนี้แต่ตัวเองทำดีทำถูกแล้ว แทนที่จะช่วยกันแก้ปัญหาด้วยความรัก เข้าอกเข้าใจกัน 

น้องผู้หญิง "นี่ไม่ได้พกถุงยางมาหรอ แต่ถ้าเราเอาให้ เค้าจะมองเราแรดหรือเปล่าวะ"

น้องกลัวโดนมองว่าแรด แต่น้องไม่กลัวท้อง?????

"แค่ท้องมันจะอะไรนักหนา" แค่คิดก็ผิดแล้วค่ะ มันจะไม่หนักหนาเลย ถ้าท้องแล้วรับผิดชอบตัวเองและลูกในท้องได้ โดยไม่ต้องเป็นภาระให้พ่อแม่ แต่ท้องในวัยเรียน ท้องขึ้นมาจะเอาตังค์ที่ไหนมาเลี้ยงลูก ตั้งแต่ค่าฝากท้อง ค่าคลอด ค่ากิน ค่าอยู่ ค่าผ้าอ้อม เงินทั้งนั้น โตมายังมีค่าเรียน และค่าอะไรอีกมากมายจิปาถะ เวลาอีก ใครจะเป็นคนเลี้ยงลูกถ้าไม่ใช่พ่อใช่แม่ แฟนที่คบกันตั้งแต่วัยเรียน มันไม่ยืนยาว ต่างคนต่างยังต้องเจอคนอีกมาก แล้วยังเรียนก็ยังไม่จบทั้งคู่ จะรับผิดชอบเด็กที่เกิดมาได้ดีแค่ไหน

ต่อมา ในมุมมองของคุณแม่ คุณแม่ไม่ได้ผิดที่อยากส่งลูกไปอยู่โรงเรียนดีๆ เด็กเดี๋ยวนี้ไม่ได้เจอเพื่อนแต่ในโรงเรียน แต่ถ้าจะผิด ก็คงผิดที่คิดว่าโรงเรียนต้องเป็นฝ่ายสอน เพราะจ่ายค่าเทอม"แพงๆ"ไปแล้ว โรงเรียนอาจเป็นส่วนหนึ่งในการคัดกรองสังคมที่ดี ครูบาอาจารย์มีหน้าที่อบรมสั่งสอน แต่ป้อมปราการที่สำคัญที่สุดที่จะช่วยให้ลูกปลอดภัยจากภยันตรายทั้งปวง คือความรักความเข้าใจ ความอบอุ่นในครอบครัว 

มุมมองของยาย การเข้าโรงเรียนหญิงล้วน การไม่ให้มีแฟนในวัยเรียน เป็นการแก้ปัญหาที่ปลายเหตุ เด็กเดี๋ยวนี้ไม่ได้เจอเพื่อนแต่ในโรงเรียน และการห้ามไม่ให้มีแฟนแทบจะเป็นไปไม่ได้เลย ถ้าคุณไม่ได้อยู่กับเด็กยี่สิบสี่ชั่วโมง การสอนให้รักนวลสงวนตัวเป็นสิ่งที่ดี แต่ควรขยายความไปที่ผลกระทบที่ตามมามากกว่า ความเสี่ยงที่จะท้องในวัยที่ยังไม่สามารถรับผิดชอบตัวเองได้ เป็นภาระให้พ่อให้แม่ โรคติดต่อทางเพศสัมพันธ์ เสี่ยงต่อการล่อลวง ข่มขืน อัดคลิปแบล็คเมล์ พาพวกมารุม โดนทิ้ง โดนเอาไปพูดเสียๆหายๆ ฯลฯ 

มุมมองของพ่อ "ก็ลูกมันเป็นผู้หญิง จะให้ผมพูดเรื่องแบบนี้ได้ยังไง" พูดได้ค่ะ มันดีมากๆด้วย ถ้าให้ลูกได้รับรู้ในมุมมองของผู้ชายบ้าง 
คนเป็นพ่อ เป็นผู้นำครอบครัว ไม่ได้มีหน้าที่แค่หาเงินเข้าบ้าน รับผิดชอบแค่รายจ่ายอย่างเดียว แต่ต้องเป็นที่พึ่งให้กับสมาชิกในบ้านได้ด้วย ปัญหาทุกอย่างในบ้าน เป็นเรื่องของสมาชิกในครอบครัวทุกคนที่ต้องช่วยกันแก้ไข ให้กำลังใจกัน ไม่ใช่หาเงินเข้าบ้านแล้วคือจบ ไม่ต้องใส่ใจอะไรกับปัญหาในครอบครัวอีก

อย่างนึงที่เรารู้สึก คือบรรยากาศในบ้าน ไม่มีความอบอุ่นเข้าอกเข้าใจกันของคนในครอบครัวเลย แน่ล่ะ ทุกคนเสียใจ ผิดหวัง ลูกสาวหลานสาวท้อง แต่สิ่งที่เรามองเห็นว่าทุกคนในครอบครัวเหมือนกัน คือต่างฝ่ายต่างกลัวที่จะยอมรับ ว่าส่วนนึงเป็นความผิดของตัวเอง เลยต้องปัดว่าเป็นความผิดของคนอื่น ทั้งๆที่เมื่อเรื่องมันเกิดขึ้นมาแล้ว ใครจะผิดมากผิดน้อย มันก็ต้องช่วยกันแก้ไขด้วยกันทั้งนั้น จะมานั่งโยนความผิดกันให้มันเกิดบรรยากาศที่ไม่ดีในบ้านทำไม
comment32:ผิดที่สังคมค่ะ  
ถ้าสังคมเราสอนให้เด็กรู้ว่ามีเซ็กอย่งไรไม่ให้ท้อง
ป้องกันการตั้งท้องอย่างไร ไม่ใช่มามัวแต่อายเรื่องนี้
บางครั้งปัญหามันอาจจะตามมาน้อยกว่านี้

...มั้ง
comment33:ผิดที่ทัศนคติ และความเชื่อของคน

ทัศนคติของผู้ปกครอง
คุณยาย .. มีทัศนคติ และความเชื่อว่าการรักนวลสงวนตัวเป็นสิ่งที่พึงกระทำ และควรควบคุมให้เด็กอยู่ภายใต้กรอบที่ผู้ใหญ่กำหนด
              จนลืมไปว่า "อ้อมกอดที่รัดแน่นเกินไป มันไม่ได้ให้ความอบอุ่น แต่มันทำให้อึดอัด"

คุณพ่อ .. มีทัศนคติ และความเชื่อว่า ผู้ชายเป็นหัวหน้าครอบครัว ต้องเป็นฝ่ายทำงานหาเงิน โดยให้ฝ่ายภรรยาหรือแม่เด็กเป็นฝ่ายดูแลลูกสาว
             จนลืมไปว่า "คำว่าครอบครัว ไม่ได้มีหัวหน้า ไม่มีผู้ตาม แต่หมายถึงทุกคนที่ต้องได้รับความใส่ใจไม่ใช่หน้าที่ของใครคนใดคนหนึ่ง"

คุณแม่ .. มีทัศนคติ และความเชื่อว่า ต้องเปิดโอกาสให้เด็กมีความคิด และใช้ชีวิตเอง อย่างมีอิสระ เพราะเคยประสบปัญหาโดนกวดขันเข้มงวด
             จนลืมไปว่า "อิสระที่มากเกินไป จนเกินขอบเขต มันจะล้ำเส้นของการควบคุมได้ ลูกผู้ขาดประสบการณ์จึงเดินก้าวพลาด"

ทัศนคติของฝ่ายชาย.. มีทัศนคติ และความเชื่อว่า หากเอาถุงยางมาใช้ในครั้งแรก ฝ่ายหญิงจะคิดว่า "หื่น" และ "มั่ว" 
                              จนลืมนึงถึงปัญหาที่จะตามมา ทั้งปัญหาท้อง และโรคติดต่อทางเพศสัมพันธ์

ทัศนคติของฝ่ายเด็กสาว..มีทัศนคติและความเชื่อว่า การเดินไปซื้อถุงยาง หรือการหยิบยื่นถุงยางให้ฝ่ายชายก่อน กลัวฝ่ายชายจะคิดว่า "มั่ว"
                                 กลัวความคิดของอีกฝ่าย จนไม่นึกถึงปัญหาที่ตามมา

การท้องในวัยเรียน.. คนโดยทั่วไปยังคิดว่าเป็นเรื่องที่ไม่เหมาะสม ผิดพลาด หากแต่ไม่มีการรณรงค์ หรือให้ความรู้ด้านเพศสัมพันธ์เท่าที่ควร
การสอนเพศศึกษาในวัยเรียน .. บางครั้งไม่ได้รับความสนใจจากนักเรียนที่ศึกษา ด้วยขนบธรรมเนียมประเพณีไทย ที่มักกล่าวว่า
เรื่องเพศเป็นเรื่องที่ไม่สมควรพูดถึง เป็นสิ่งน่ารังเกียจและน่าอับอาย ทำให้เด็กนักเรียน "ไม่กล้า" ที่จะสอบถาม ไม่ว่าจะเป็นผู้ปกครอง หรือ
ผู้ที่มีประสบการณ์มาก่อน ปัญหาที่ตามมา คือ "กลัวไปเอง" "คิดไปเอง" โดยนึกถึงหลักที่ควรปฏิบัติ และปัญหาที่ตามมา

นอกจากนี้ ปัญหาท้องในวัยเรียน มักมีคนมองแต่ต้นเหตุของปัญหา แต่ไม่ค่อยมีใครให้ความสำคัญกับแนวทางปฏิบัติสำหรับผู้ประสบปัญหา
ว่าหาก "ท้องในวัยเรียน" ต้องแก้ปัญหาด้วยวิธีใด  จึงทำให้เกิดความไม่พร้อมของการเตรียมตัวเป็นแม่ ปัญหาการทำแท้งผิดกฏหมาย
รวมถึงปัญหาของเด็กทารกถูกทอดทิ้งจึงมีเพิ่มขึ้นตามมา .. 

แนวทางการแก้ปัญหา คือ เริ่มปรับทัศนคติ และความเชื่อ เดิม ๆ 
เพื่อให้เด็กกล้าที่จะพูดคุย เล่าเรื่องราวต่าง ๆ ให้ผู้ปกครองหรือผู้มีประสบการณ์ฟัง
เมื่อเด็กกล้าเล่า ผู้ใหญ่ก็ต้องเปิดใจที่จะรับฟัง พร้อมให้คำปรึกษา เรื่องต่าง ๆ ก็คงจะดีขึ้น
comment34:ท้องวัยเรียนผิดที่ใคร

ส่วนตัวคิดว่าเป็นความผิดร่วมกันทุกฝ่ายค่ะ ตัวเด็กทั้งฝ่ายชายและหญิงที่ไม่ป้องกัน พ่อ แม่ ยาย ที่ไม่ให้เวลาอบรมดูแลเด็ก

แต่ประเด็นอยู่ที่เมื่อเกิดขึ้นแล้วจะแก้ปัญหาที่เกิดขึ้นอย่างไรมากกว่า สิ่งสำคัญอย่างแรกคือไม่เห็นด้วยกับการทำแท้ง

เพราะการทำแท้งก็เหมือนการฆ่าคนบริสุทธิ์ 1คน โดยที่เขาไม่ได้มีความผิดอะไร 

จริงๆ อยากเสนอให้ โรงเรียนเปิดโอกาสให้เด็กสามารถเรียนไปได้ในขณะตั้งครรภ์. และดรอปเรียนช่วงที่ลาคลอดได้

เพราะไม่อยากให้เด็กต้องเสียโอกาสในการศึกษา ซึ่งมีผลต่ออนาคตระยะยาว ของเด็กและลูกที่กำลังจะเกิดมา

คิดว่าถ้าเด็กยังมีความมุมานะที่จะเรียนพอ การเรียนไปด้วยขณะตั้งครรภ์ ก็น่าจะทำได้เหมือนพนักงานบริษัทที่แม้จะตั้งครรภ์

ก็สามารถทำงานไปด้วย เมื่อครบกำหนดคลอด ก็ลาคลอด ในทิศทางเดียวกัน เด็กก็ดรอปเรียน 1ภาคการเรียน ไม่ให้จบล่าช้าจากปกตินัก

พอเรียนจบ เด็กก็จะมีวุฒิภาวะ และพร้อมที่จะเป็นแม่ที่เข้มแข็งดูแลลูกได้
comment35:ครอบครัว พ่อ แม่ เอาแต่ทำงานจนลืมเรื่องใกล้ตัว 
ตัวผู้ชาย และผู้หญิง เองวัยเรียน ก็คิดแต่อายที่จะป้องกัน ความคึกคนองของวัยรุ่น ถ้ารักกัน ก็ตั้งใจเรียนให้จบ เด็กในท้องเขาเกิดมา เขาไม่ผิดไร เมื่อเขาลืมตาดูโลก ก็สอนเขา และรักเขามากๆๆนะ เอาบทเรียนตัวเองมาใช้ชะ แล้วเขาจะเติบโตมาเป็นคนดี
comment36:"ท้องวัยเรียนไม่ผิด...ผิดที่ น้อยคนนักที่จะเข้าใจ"

จริงๆ เรื่องท้องในวัยเรียนมันไม่ได้เป็นเรื่องใหญ่โตคอขาดบาดตายอะไรเลย ที่พูดแบบนี้เพราะอยากให้กำลังใจเด็กสาวที่มีความสุ่มเสี่ยงหรือกำลังท้องว่า 1.ห้ามคิดสั้นทำร้ายตัวเอง 2.ห้ามคิดสั้นทำร้ายเด็กในท้อง 3.ห้ามคนอื่นให้ไม่ประนามเรามันยากค่ะ 

ไม่มีใครอยากให้เกิดเรื่องแบบนี้ขึ้นกับเด็กสาวคนไหนที่อยู่ในวัยเรียนหรอกค่ะ รวมถึงตัวของเด็กเอง เขาก็ไม่ได้คิดที่อยากจะท้องหรอกค่ะ อาจจะพูดได้ว่า พวกเด็กๆอาจจะไม่มีการป้องกันที่ดี ขาดสติไปบ้างในเรื่องของความคึกคะนองช่วงวัยรุ่น หรือขาดการตักเตือนถึงผลเสียของการท้องในวัยเรียนที่จะตามมามากกว่าผลดีที่จะเกิดขึ้น จึงเป็นเหตุที่ทำให้ท้องในวัยเรียนมีเพิ่มมากขึ้นในสังคมปัจจุบัน

จริงๆ ท้องแล้วเรียนหนังสือไม่ได้เหรอค่ะ? ท้องแล้วจะทำให้ความรู้ที่เรียนมามันหายสาบสูญเหรอค่ะ? สังคม(ชุมชน) ควรเห็นใจน้องๆที่ท้องในวัยเรียนให้มากๆ ไม่ใช่ตอกย้ำซ้ำเติม ถ้าในกรณีที่เกิดท้องขึ้นมาแล้ว เราควรมาคิดว่า อะไรจะทำให้สิ่งที่เป็นอยู่ในปัจจุบันส่งผลกระทบต่อตนเองและผู้อื่น(คนรอบข้างเรา)น้อยที่สุด  ดิฉันก็เห็นเด็ก ป.โท ท้องแล้วก็มานั่งเรียนหนังสือ เด็ก ป.เอก ท้องก็ยังหอบท้องโตๆ มาเรียนหนังสือได้เลย ทำไมค่ะ เด็กท้องต้องหยุดเรียน หยุดกิจกรรมทุกอย่างไว้เหรอค่ะ? 

ที่พูดไปทั้งหมด ไม่ได้มีความต้องการส่งเสริมหรือสนับสนุนให้ท้องในวัยเรียนนะคะ แค่อยากให้กำลังใจน้องๆที่ต้องเผชิญปัญหานี้ค่ะ ว่าท้องในวัยเรียนไม่ใช่วันสิ้นโลกของหนู หนูยังสามารถกลับเข้ารับการศึกษาได้ตามสิทธิของความเป็นมนุษย์ หนูยังมีสิทธิและมีโอกาสทำงานดีๆได้ มีสิทธิขอทุนเพื่อไปเรียนต่อเมืองนอกได้ (ถ้าหนูมีความตั้งใจ มีความพยายาม และไขว่คว้าหาโอกาสให้ตนเองอยู่อย่างสม่ำเสมอ รวมถึงพัฒนาศักยภาพและความสามารถ อย่าหยุดนิ่ง) สามารถทำงานช่วยเหลือเพื่อตอบแทนสังคมได้ (ซึ่งดีกว่าหลายคนที่ดีแต่จะตำหนิคนอื่น แต่ไม่เคยทำประโยชน์อะไรให้สังคมหรือประเทศชาติเลย) และที่สำคัญหนูยังสามารถทำอะไรหลายๆอย่างเพื่อตอบแทนบุญคุณพ่อแม่ได้ 

ปัญหาของท้องในวัยเรียน คงอยู่ที่ "ใครจะดูแลเด็ก" ถ้าไม่ใช่ครอบครัวแล้วจะเป็นใคร? เด็กที่ท้องจากแม่วัยรุ่นจะกลายเป็นปัญหาของสังคมไหม? 
ดิฉันเชื่อว่า ถ้าเรามีนโยบายและการจัดการในการดูแลเด็กที่คลอดจากแม่วัยรุ่นที่ดีพอ เราก็จะสามารถลดปัญหาต่างๆที่จะตามมาได้ค่ะ เด็กที่เกิดมาเขาก็เหมือนผ้าขาว จะเป็นปัญหาหรือไม่ มันอยู่ที่สีที่ครอบครัวและสังคมจะละเลงลงไปมากกว่านะคะ

สุดท้าย ขอให้น้องๆ สาวๆทุกคน ดูแลตัวเองมากๆและมีสตินะคะ เพราะไม่ว่าอะไรจะเกิดขึ้น เราจะต้องเป็นคนแรกที่จะต้องรับมือกับมัน และน้องก็อาจจะเป็นคนที่เสียใจที่สุดกับผลที่เกิดขึ้น แต่ไม่ว่ายังไง ถ้าเราจะตัดสินใจจะทำมันแล้ว เราก็ต้องยอมรับกับผลของการกระทำของเราค่ะ ถ้าเราไม่อยากให้อะไรไม่ดีเกิดขึ้น ก็อย่างทำค่ะ

ขอบคุณค่ะ
comment37:จากในคลิป “ท้องวัยเรียน…ผิดที่ใคร?”

    เราว่าต่างคนต่างก็มีส่วนผิด แต่ก็ไม่ได้เป็นความผิดแบบ 100% เต็ม คือ ก็ยังมีมุมมองที่ถูกของแต่ละคน อย่างเด็กผู้หญิงเราชื่นชมนะที่กล้าบอกพ่อแม่ คือท้องก็บอกไป ดีกว่าปรึกษาเพื่อน หรือคิดกับแฟนสองคน แล้วสุดท้ายไปทำแท้ง แต่ต้องยอมรับว่าเด็กผู้หญิงในเรื่องคิดดี คือคิดที่จะเก็บเด็กไว้และเลี้ยงดู (แต่มันคงจะดีกว่านี้ ถ้าเธอกล้าให้ถุงยางผู้ชายแต่แรก)

    ส่วนตัวเด็กผู้ชาย ในเรื่องไม่ได้พูดถึงมาก คือพูดถึงแค่ฉากแรก ซึ่งเรามองว่าเขาก็ไม่ผิดในเรื่องของการที่จะมีเซ็กส์ แต่ผิดตรงที่ไม่ยอมป้องกัน (คือเตรียมมา แต่ไม่เอาออกมาใช้)

    ส่วนผู้ใหญ่ในบ้านของเด็กผู้หญิง 3 คน (คุณพ่อ คุณแม่ คุณยาย) ถ้าจะเทน้ำหนักความผิด เราต้องขอเทไปให้คุณพ่อนะ คือ พ่อเหมือนจะผลักภาระเรื่องลูกมาให้แม่ ซึ่งความเป็นจริงควรจะต้องดูแลร่วมกัน เพราะคนที่เป็นแม่ก็ทำงานเหมือนกัน

    ส่วนแม่ก็ดูเหมือนหัวสมัยใหม่ คือให้อิสระ แต่ก็ขาดการเอาใจใส่ เพราะตัวเองก็ทำงาน

    ส่วนยายจะค่อนข้างหัวโบราณ ซึ่งความคิดของคุณยายก็ไม่ใช่ทางออก เพราะอยู่โรงเรียนหญิงล้วนก็ใช่ว่าจะไม่มีเรื่องพวกนี้ (โรงเรียนหญิงล้วนกับโรงเรียนชายล้วนเจอะกันก็สปาร์คกันได้) แนวความคิดของคุณยายเหมือนจะดี แต่ไม่ดีตรงที่สุดท้ายก็แนะให้เด็กไปทำแท้ง

    สรุปแล้วเรื่องนี้ จะหาคนผิดจริงๆ ผิดล้วนๆ อยู่คนเดียวก็คงไม่ได้ เพราะทุกๆ คนต่างก็มีส่วนผิด ไม่ว่าจะผิดในแง่ของความคิด หรือในแง่ของการกระทำ
comment38:ผมว่า ถ้าในความเป็นจริง มันผิดที่ความไม่รับผิดชอบของสื่อครับ การเรียกเรตติ้งมากเกินไปโดยใช้คำว่า "สะท้อนสังคมอันเป็นจริง"
มันทำให้เด็กๆนั้นโตเร็วเกินไป เด็กบางคนไม่มีวุฒิภาวะพอในการติดสินใจเรื่องต่างๆ ถึงทางสื่อจะแสดงผลของการกระทำแบบที่ไม่ดีให้เห็น แต่เด็กๆส่วนใหญ่นั้น มักจะเลือกทำในสิ่งที่เค้าอยากจะทำมากกว่าที่จะมองว่ามันมีผลตามมาที่ไม่ดี ยกตัวอย่างง่ายๆ เช่น การรณรงค์ยืดอกพกถุง ในความคิดผมมันก็ดีนะ แต่พอลองคิดดีๆแล้ว มันเป็นการสนับสนุนให้เด็กๆ เห็นเรื่องนี้เป็นเรื่องใกล้ตัวมากเกินไปหรือไม่ ? การรณรงค์ผมว่า ควรจะจำกัดให้เฉพาะกลุ่มเด็กที่โตพอจะเข้าใจความหมายมากกว่าที่จะรณรงค์แบบหว่านแห เพราะมันอาจจะทำให้เกิดผลตรงกันข้าม 
        ลองนึกภาพเด็กที่อายุประมาณ 11-14 ปี ที่ได้ยินเรื่องการรณรงค์แบบนี้ แทนที่เค้าจะเอาเวลาไปทำกิจกรรมต่างๆ ตามวัย เค้าอาจจะมาหมกมุ่นในเรื่องเพศแทนก็ได้ แต่กลับกันถ้าเรารณรงค์กับกลุ่มเด็กที่อายุมากขึ้น ประมาณ 18 - 22 ปี ซึ่งพวกเค้าเข้าใจในเรื่องเพศตามวัยของเค้าอยู่แล้ว การรณรงค์ก็จะมีประสิทธิภาพตามที่หวังไว้มากกว่าที่จะเหวี่ยงแหใช่มั้ยหล่ะครับ ??  
       เพราะงั้น เรื่องแบบนี้ สุดท้ายแล้วถ้ามันเกิดขึ้นก็ไม่ใช่เรื่องที่จะมาหาว่าใครผิด แต่ควรที่จะ หายใจลึกๆ แล้วช่วยกันหาทางออกมากกว่า เพราะว่าเรื่องบางเรื่อง มันเกิดขึ้นมาแล้วมันกลับไปแก้ไขอะไรไม่ได้ ทำได้แต่ยอมรับและเข้าใจ ซึ่งผมว่ามันก็ไม่ใช่เรื่องเลวร้ายอะไรนะครับ ถ้าทุกคนที่มีส่วนเกี่ยวข้องเข้าใจ แต่ถ้ามีใครสักคนที่ปัดความรับผิดชอบขึ้นมา คนๆนั้นแหละ คือคนที่ผิดตัวจริง
comment39:จากในคลิป “ท้องวัยเรียน…ผิดที่ใคร?”​ 

ทุกคนต่างก็มีส่วนผิด
ผู้หญิงและผู้ชาย : ผิดที่ไม่ป้องกัน ผิดที่ไม่กล้าเอาออกมาใช้ทั้งๆที่รู้ว่ามี คิดถึงแต่อารมชั่ววูบไม่คิดถึงผลที่จะตามมา
พ่อ-แม่-ยาย: เมื่อลูกพลาดแล้วจริงๆ ก็ต้องยอมรับเพราะแก้ไขอะไรไม่ได้ ดังนั้นควรจะช่วยกันหาทางออก ไม่ใช่ทะเลาะกัน

เรื่องบางเรื่องสอนกันไม่ได้หรอกต้องให้เจอให้เกิดกับตัวเองแล้วจะรู้เอง
***แต่ทุกคนต้องยอมรับนะว่า ''ความรักเกิดได้ทุกเพศทุกวัย แต่จะเป็นรักแบบไหนนั้นอยู๋ที่คนทั้งสองคนว่าจะพาชีวิตคู่ไปทางที่ดีขึ้นหรือแย่ลง''
บางครั้งเราอาจจะอยู่ในสถานะที่ไม่เหมาะสมกับการมีเพศสัมพันเช่นในคลิปนี้ เพราะคิดกันเพียงแค่ตอนนี้ไม่ได้คิดถึงอนาคต ว่าจะเกิดอะไรตามมาบ้าง และไม่ได้คิดว่าคนรอบๆข้างเรามากมายที่จะเดือดร้อน หรือ เค้าผิดหวังในตัวเราไปเลย

อยากฝากไว้ว่า ความรักถ้าเกิดขึ้นในวัยเรียนก็ควรที่จะมีขอบเขตและมีสติให้มากๆ นึกถึงอนาคตของตัวเองกันเยอะๆนะคะ
comment40:อย่าถามว่าผิดที่ใคร แต่ควรถามว่าเราจะทำอย่างไรให้ปัญหาท้องในวัยเรียนลดลง  ปัจจุบันปัญหานี้เยอะมากค่ะ เด็กเริ่มเป็นวัยรุ่น ความอยากรู้อยากเห็น ความอยากลอง วัยนี้จะขาดความยับยั้งชั่งใจมากที่สุด พอ่แม่ ผู้ปกครองควรให้ความรู้ ปลูกฝังอบรมเขาตั้งแต่ยังเด็กๆถึงปัญหาการท้องก่อนวัยเรียนหรือเรื่องของการคบเพื่อนชาย   พ่อแม่ที่มีลูกผู้ชายควรปลูกฝังให้เขารักและให้เกียรติผู้หญิง ให้รู้จักยับยั่งชังใจ  ความรู้ความเข้าใจเกี่บวกับเพศสัมพันธ์ควรให้เด็กมีความรู้ และรู้จักป้องกันค่ะ เพราะการจะห้ามเด็กในวัยนี้ให้มีความรักคงยาก ควรสอนว่าให้รักอย่างไรที่ตัวเองและพ่อแม่ไม่เดือดร้อน ควรใกล้ชิดลูกรับฟังลูก สอบถามลูกของการใช้ชีวิตลูกในแต่ละวัน สอบถามเพื่อนๆ หรือลองเช็คเฟส เช็คไลน์ลูกบ้างเพื่อจะได้รู้ว่าลูกทำอะไรอยู่  "กันไว้ดีกว่าแก้ค่ะ"
comment41:ผิดที่ผู้หลักผู้ใหญ่ในบ้านเรา

การวางแผนหลักสูตรการศึกษา การให้การศึกษาเป็นสิ่งสำคัญที่สุด สิ่งเหล่านี้จะทำให้เด็กในรุ่นใหม่ได้รู้และเข้าใจในความเป็นจริง
ยุคสมัยมันเปลี่ยนไป เด็กไทยต้องรู้จักก้าวไปพร้อมกับสังคมสมัยใหม่ พร้อมที่จะพัฒนาตัวเอง พร้อมกับพัฒนาจิตใจ เคารพกฏหมายพร้อมมีจิตสำนึกในศีลธรรม
comment42:ในมุมมองของดิฉัน เหตุการณ์ในหนังสั้น เป็นเพียงเหตุการณ์ตัวอย่างของเด็กสาวคนหนึ่ง ซึ่งคนที่ดูอาจมองได้หลายมุมว่าใครผิด
ในเหตุการณ์จริง ชีวิตจริง มีหลายชีวิตหลายครอบครัวที่ต้องเผชิญกับเรื่องท้องในวัยเรียน ถ้าเป็นตัวดิฉันซึ่งดิฉันมีครอบครัวแล้ว มีลูกสาววัยอนุบาล และดิฉันมองย้อนไปในสมัยที่ตัวเองเป็นเด็ก สิ่งที่ปลูกฝังให้ดิฉันตั้งใจเรียน ไม่ออกนอกลู่นอกทาง เรียนจนจบปริญญาตรี
มีเงินเดือนที่พอใช้จ่ายและเหลือเก็บอยู่บ้างนั้น ทุกอย่าง ทุกคนที่อยู่รอบตัว สื่อต่างๆที่ได้ดู ได้ฟัง ได้เห็น ล้วนมีส่วนเกี่ยวข้องกับการดำเนินชีวิต
ในแต่ละชีวิตทั้งนั้น ดิฉันมองว่าพื้นฐานองค์ประกอบชีวิตของคนแต่ละคนต่างกัน บางคนมีพร้อมพ่อแม่ลูก บางคนแม่ บางคนมีแต่ตาหรือยาย
บางคนกำพร้า แต่สิ่งที่มีผลกับนิสัยใจคอ พฤติกรรม ของเด็กและผู้คน มันยากที่จะชี้ตัวคนผิดที่คนๆนึง แต่ถ้าจะมองว่าผิดมาก ผิดน้อย
ตามเหตุที่เกี่ยวข้องหลักๆมีดังนี้ค่ะ

1.ครอบครัว คือพื้นฐานชีวิต บุคคลทุกคนในครอบครัวคือรากฐานที่สำคัญที่สุด เพราะเด็กจะซึมซับสิ่งแวดล้อมรอบตัวตั้งแต่เด็ก
และจะก่อให้เกิดความรู้สึก นึก คิด ตามสิ่งที่สั่งสมมา พ่อ แม่ และผู้ใหญ่ในครอบครัว ต้องอบรบปลูกฝัง ให้ความรัก มีเวลาเอาใจใส่ 
ไม่ใช่ว่าพ่อแม่มีเวลาเที่ยว มีเวลาดูทีวี มีเวลาเล่นโทรศัพท์ ส่งไลน์หาเพื่อน มีเวลาช้อปปิ้ง ทิ้งเงินให้ลูกใช้ มีเวลาสังสรรค์จนดึกดื่น 
แต่ไม่มีเวลาคุยกับลูก 
และมองว่าเวลาลูกคุยด้วยหรือปรึกษาเรื่องง่ายๆเล็กน้อย พ่อแม่อย่ามองว่าเป็นเรื่องไร้สาระ เพราะวัย ความคิด สติปัญญา ประสบการณ์ในการใช้ชีวิตและการแก้ปัญหาของเด็กแต่ละคน แต่ละวัยไม่เท่ากัน เค้าต้องการให้มีคนรับฟัง ช่วยชี้แนะ และสิ่งที่ผู้ใหญ่มองว่าไร้สาระนั้นอาจเป็นสิ่ง
ที่สำคัญกับเค้ามาก ถ้าเราแสดงอาการรำคาญ ดุ บ่น ไม่เปิดโอกาสให้เค้าพูด เค้าก็จะกลัว ไม่กล้าแสดงออกถึงความในใจ และต่อไปเค้า
จะกลัวการปรึกษาพ่อแม่ ทำให้เค้าเก็บกดและไปให้ความไว้ใจกับเพื่อนหรือบุคคลที่ไม่ใช่คนในบ้านแทน นอกจากนี้คนในครอบครัวต้องไม่แสดงท่าทีหรือมีการล่วงละเมิดเด็ก ไม่มีการเสียดสี ท้าทายเรื่องเพศสัมพันธ์ แต่ควรชี้แนะให้ความรู้ การป้องกันที่ถูกต้อง อบรมสั่งสอนและเป็นตัวอย่างที่ดีของเด็ก ปลูกฝังให้เด็กรักคุณค่าของตัวเอง เห็นความสำคัญ ของการศึกษา สิ่งใดผิดพลาดไป รู้ัจักให้อภัย เปิดโอกาสให้เริ่มต้นใหม่ ช่วยกันแก้ปัญหา ชี้แนะการเสพสื่อที่สมวัย ชี้แจงเหตุและผลให้เด็กเข้าใจ การใช้ถุงยางอนามัย บางครั้งเราต้องมองว่าเรื่องเพศ ยิ่งปิด เด็กยิ่งอยากรู้
ดังนั้นเราควรให้เค้าได้รับรู้ในสิ่งที่ถูกต้อง ดีกว่าปกปิดแล้วให้เค้าไปลองผิดลองถูกด้วยตัวเอง 

2.สถานศึกษา ครู อาจารย์ ต้องช่วยกันดูแล สอดส่อง และเป็นที่ปรึกษาที่ดีของเด็ก เป็นตัวเชื่อมสายใยครอบครัวพรัอมๆกับเป็นแหล่งให้ความรู้
ครูควรเป็นพ่อแม่คนที่สองของเด็กได้ บางเรื่องเด็กไม่กล้าปรึกษาพ่อแม่ แต่เด็กเลิอกที่จะปรึกษาครู เพราะครูคือบุคคลที่เด็กใช้เวลาอยู่ด้วยมาก
ในโรงเรียน ครูบางคนเด็กให้ความเชื่อใจ เหมือนได้มีเพื่อนผู้ใหญ่ที่คุยสนุก และให้คำแนะนำเรื่องต่างๆได้ดี เมื่อเด็กมีปัญหาครูสามารถเป็นตัวเชื่อมถึงพ่อแม่และช่วยกันแก้ไข อบรมกิริยามารยาท การแต่งกายให้สมวัย ชี้แนะสิ่งที่ควรและสิ่งที่ไม่ควร ให้ความรู้เรื่องเพศศึกษา ครูควรเป็นตัวอย่างที่ดี วางตัวดี ไม่ใช้คำพูดเชิงชู้สาวหรือล่อแหลมกับเด็ก ควรให้เกียรติในสถานะซึ่งกันและกัน พึ่งพากันไปในทางที่ดี

3.เพื่อน ผู้ใหญ่ควรแนะนำในการคบเพื่อน ไม่ใช่มองที่ฐานะอย่างเดียว แต่ควรมองที่นิสัย พฤติกรรม ให้เด็กได้มีเพื่อนที่ช่วยกันหล่อหลอม
ชักจูงไปในทางที่ดี เพื่อนเองก็ควรช่วยกันตักเตือนเพื่อนให้ไปในทิศทางที่ดี พูดคุยแลกเปลี่ยนความรู้ ทำกิจกรรมที่มีประโยชน์ในเชิงสร้างสรรค์
ร่วมกัน รู้จักพ่อแม่ของเพื่อนในกลุ่มที่สนิทกันไว้บ้าง มีอะไรจะได้ช่วยเหลือ ชี้แนะ ดูแลกันได้ อย่าอายเพื่อนอย่าล้อเลียนเพื่อนถ้าต้องซื้อถุงยางอนามัย อย่ากลัวถ้าเราจะช่วยเพื่อนด้วยความหวังดี รุ่นพี่ก็เป็นตัวอย่างที่ดีให้รุ่นน้อง อย่าไปหลอกลวงในเชิงชู้สาว หรือตบตีอวดแฟนแย่งแฟนกันจนเป็นแฟชั่น

4.ตัวเด็กเอง เด็กบางคน หรือผู้ใหญ่บางคนต่อให้สิ่งแวดล้อมดี การอบรมดี หน้าที่การงานดี สังคมดี แต่หากขาดความยับยั้งชั่งใจ
ให้อารมณ์อยู่เหนือสติ และเหตุผล ขาดความเข้มแข็งในการหักห้ามใจ ไม่รักนวลสงวนตัว 
ก็สามารถทำสิ่งที่ผิดพลาดได้ ดังนั้นเราก็ต้องมองว่าเรื่องบางเรื่อง
ไม่ใช่ว่าเด็กจะพลาดได้อย่างเดียว ผู้ใหญ่อายุเยอะๆ ประสบการณ์แน่นๆ ก็ยังพลาดพลั้งทำเรื่องผิดศีลธรรมกันได้ มันก็ต้องช่วยกันแก้ไข
กันไป ให้โอกาสกัน ทำให้เค้าลุกขึ้นสู้กล้าเผชิญหน้า สานต่ออนาคตและใช้ชีวิตต่อไปเป็นผู้ใหญ่ที่ดีได้ มันก็ใช่ว่าทุกคนจะดีหมด บางคนดีมาตั้งแต่เด็กมาเสียคนตอนแก่ บางคนไม่ดีมาจนผู้ใหญ่แต่มาดีได้ตอนแก่ มันชี้ชะตาความดีกันไม่ได้แน่นอน มันก็อยู่ที่ความคิด จิตใจ การตัดสินใจในแต่ละสถานการณ์

5.บุคคลในสังคมและในประเทศ เราต้องเลือกสร้างสิ่งสร้างสรรค์ในสังคมให้มากขึ้น ลดความรุนแรงหรือสิ่งที่กระตุ้นทางเพศ หรือในทางเสื่อมเสียให้มันน้อยลง ไม่ว่าจะเป็นสิ่งยั่วยุทางทีวี คอมพิวเตอร์ ภาพยนตร์ หนัง ละคร หนังสือ สื่อลามกอนาจารที่มากมายที่แอบแฝงแทรกอยู่ กฏหมายที่ครอบคลุมและจริงจัง มันก็คงยากที่จะขจัด แต่ถ้าทำให้มันค่อยๆลดลง หรือรณรงค์เพื่อให้อะไรๆมันดีขึ้น คงความดีมีมาตรฐานให้คงอยู่ ไม่แย่ลงไปกว่านี้ ก็น่าจะเป็นประโยชน์มากสำหรับเด็กรุ่นต่อไป และเพื่อความสบายใจของคนทุกวัยในสังคมปัจจุบัน
comment43:หมดยุกต์ที่จะต้องมาหาคนทำผิดแล้วหล่ะค่ะ
เราน่าจะหาทางตั้งรับปัญหาในเชิงรุกมากกว่าในเชิงรับ


ในยุกต์สมัยมี่เปลี่ยนแปลงไป เทคโนโลยีเข้าถึงง่ายขึ้น ปัจจัยเสี่ยงที่เข้ามาคุกคามวัยรุ่นมีมากขึ้น เราไม่สามารถห้ามให้เขามีเพศสัมพันธ์ไม่ได้หรอกค่ะ


ในด้านการป้องกันการตั้งครรภ์ในวัยรุ่น
ควรมีการสอนเรื่องเพศศึกษา ทั้งในครอบครัว และในโรงเรียน มันอาจจะเป็นเรื่องที่พูดได้ยากหรืออาจจะต้องใช้เวลามาก แต่ก็ดีกว่าการที่ให้เด็กไปศึกษาเองแบบผิดๆ พูดให้เห็นถึงผลกระทบ ให้มีความตระหนักถึงผลการตั้งครรภ์ไม่พร้อมทั้งในระยะสั้นและระยะยาว มีความรับผิดชอบในการกระทำของตนเอง เพราะการมีเพศสัมพันธ์ุโดยที่ไม่ป้องกัน ไม่ใช่เสี่ยงแค่การตั้งครรภ์ แต่ยังเสี่ยงที่จะติดโรคทางเพศสัมพันธุ์อีกด้วย เช่น HIV หนองใน ซิฟิลิส ติดเชื้อในอุ้งเชิงกราน เริม(ซึ่งหากติดเชื้อเริม อาจจะนำไปสู่การเป็นมะเร็งปากมดลูกได้)
ห่กคิดว่าเราคงไม่โชคร้ายที่จะติดโรคพวกนี้หรอก »
คุณจะมั่นใจได้อย่างไรว่าแฟนของคุณไม่มีเชื้อเหล่านี้ คงไม่มีใครมาบอกเราตรงๆหรอก(ถึงมีก็น้อยมาก) ว่าฉันเป็นโรค เรื่องนี้ความรักอย่างเดียวก็คงบ่งบอกไม่ได้หรอกค่ะ 



การมีเพศสัมพันธ์ไม่ใช่เรื่องผิด แต่จะมีอย่างไร เพื่อไม่ให้กระทบต่อชีวิตส่วนตัว อนาคตและการเรียน 
"หากคิดจะsex ต้องsafeให้ได้" เมื่อมีความรู้แล้วจะใช้ในการปฏิบัติอย่างไร รู้แค่ว่าต้องใช้ถุงยาง แต่พอเอาเข้าจริงๆใครจะกล้าซื้อ เพราะสังคมเราไม่เปิดใจยอมรับกัน มองด้วยสายตาที่สื่อคสามหมายไปในแง่ลบ แบบนี้ใครจะกล้าซื้อกัน ปรับความคิดใหม่ค่ะ ชื่นชมคนใจกล้า กล้าทำ กล้ารับผิดชอบ กล้าที่จะทำในสิ่งที่ถูกต้อง หรืออาจจะตั้งจุดขายถุงยางอนามัยในโรงเรียน/ห้องน้ำ (หลายคนอาจจะคิดว่าเป็นการชี้โพรงให้กระรอก แต่อย่างที่บอกค่ะ เราห้ามเขาไม่ให้มีเพศสัมพันธุ์ไม่ได้ ) มันไม่ใช่การส่งเสริมการมีเพศสัมพันธุ์ แต่สำหรับคนที่คิดจะมีsex จะเป็นการส่งเสริมให้มีเพศสัมพันธุ์อย่างปลอดภัยมากกว่าค่ะ

แต่หากตั้งครรภ์ขึ้นมาแล้ว สังคมก็ควรจะให้โอกาสคุณแม่วัยใสเหล่านี้ได้มีโอกาสยืนอย่างสง่างามในสังคมนี้ต่อไป เช่น ให้มาเรียนต่อจนกว่าจะคลอด สนับสนุนในด้านอาชีพเล็กๆน้อยๆ ฯ โดยไม่ปิดกั้นอนาคตของคุณแม่วัยใส

สำหรับตัวเราเอง เราคิดว่า ไม่ว่าจะวัยรุ่น หรือวัยไหน หากตั้งครรภ์ไม่พร้อม ก็จะส่งผลกระทบหลายๆอย่างดังที่กล่าวมาข้างต้น 

กลุ่มเป้าหมายของการรณรงค์การมีเพศสัมพันธุ์อย่างปลอดภัยที่สำคัญที่สุดคือ วัยรุ่น แต่วัยทำงานก็ควรจะแสดงให้เห็นถุงความสำคัญนี้เช่นกัน
comment44:ท้องในวัยเรียน ผิดที่ใคร
บางทีครอบครัว ก็ให้ความรักเต็มที่นะ มันไม่ได้ผิดที่ครอบครัว
แต่มันอยู่ที่ความอดใจ อดทน ของหนุ่มสาว
ชาย-หญิงที่จะมีความสัมพันธ์กัน เชื่อว่าทุกคนรู้ว่าสิ่งที่จะเกิดตามมาคืออะไร
แต่ที่มันบังคับใจไม่ได้ คือ ความรู้สึก 
การมีแฟนเป็นสิ่งที่ดี แต่ต้องหาอะไรทำในทางที่ดี
ไม่ควรไปในที่ลับกันตามลำพัง เพราะสิ่งที่บังคับยากคือใจเรา

ถ้าจะถามว่าผิดที่ใคร คำตอบคงเป็นตัวเราเอง
จะโทษคนอื่นทำไม เพราะคนอื่นไม่ได้ทำ ถ้าจะบอกว่าครอบครัวไม่มีเวลาให้ 
บางทีมันเป็นเพียงข้ออ้าง เพราะทุกคนล้วนมีความคิดรู้ผิดชอบชั่วดี
ปัญหาคือ การรู้จักป้องกัน ทำในสิ่งที่ถูกต้อง
รู้ทั้งรู้ว่าอะไรดี อะไรไม่ดี แต่เราไม่สามารถบังคับใจเราเองได้
ดังนั้นควรมีสิ่งยึดเหนี่ยวจิตใจ แบบอย่างในสังคมมีมากมายให้เห็น
เซฟตัวเอง ไม่ใช่เพื่อใคร แต่เพื่อตัวเราเอง มันอยากแต่ใช่ว่าทำไม่ได้

และคิดว่าหากเกิดขึ้นแล้วต้องทำให้คนอื่นยอมรับด้วย ไม่ควรทำร้ายเด็ก
เชื่อว่า ครอบครัวคือ คนที่เข้าใจเราที่สุด
comment45:จริงอยู่...เรื่องที่เกิดขึ้นมันเป็นความผิดพลาด

แต่หากจะถามหาว่า "ใครผิด"
ก็ต้องบอกก่อนว่า แล้วจะกล้า "ยอมรับผิด" กันบางหรือเปล่า?

จะเห็นว่าเรื่องนี้ (รวมถึงเรื่องอื่นๆ ในสังคมปัจจุบัน)
มันเป็นเรื่องของคนในครอบครัวซึ่งแน่นอน ถ้าจะให้มันลึกจริงๆ
มันก็ต้องย้อนกลับไปดูที่ตัวเด็กว่า อะไรถึงส่งผลถึงความคิดและพฤติกรรมจนนำมาสู่ความผิดพลาด

[Spoil] คลิกเพื่อดูข้อความที่ซ่อนไว้นิสัย อารมณ์ >> พ่อแม่ดูแลมาอย่างไร ลึกลงไปถึงขนาดต้องย้อนกลับไปดูรุ่นปู่ย่าตายายเลยด้วยซ้ำ
เพราะบางทีหลายคนจะมีคำครหาประมาณว่าเป็นพ่อคนแม่คนแล้ว ทำไมไม่รู้จักสั่งสอนลูกหลาน
หรือทำไมถึงสอนลูกหลานแบบนี้หนอ บางทีปัญหาของเด็กคนหนึ่งอาจจะเกิดจากปมของคนเป็นพ่อเป็นแก้
ที่ยังไม่ได้ปลดแก้ตั้งแต่สมัยรุ่นตายายนั่นก็เป็นได้

ตรรกะ ความคิด เหตุผล>> ครู การศึกษา ก็ต้องไปดูว่าเด็กรับอะไรมาแบบไหน ถูกต้องมากน้อยถูกต้องเพียงพอแค่ไหน

สังคมรอบตัว>> เพื่อน กลุ่มสังคมของเด็กเป็นแบบไหน ดีหรือไม่ ถ้ารู้ทั้งรู้ว่าไม่ดีแต่ยังคบอยู่ มันก็ต้องไปหาเหตุปัจจัยว่าอะไร
ที่ส่งผลต่อการตัดสินใจ ก็ย้อนขึ้นไปอ่านข้างบนอีกรอบ

สังคมภายนอก>> สื่อทุกประเภท ไม่ว่าจะเป็นสื่อบันเทิงหรือข่าวสาร ว่ามีจรรยาบรรณมากพอ
ที่จะเคารพและให้เกียรติวิชาชีพที่ทำ ในการนำเสนอข้อมูลที่ดี ถูกต้อง และเป็นประโยชน์ จรรโลงสังคมมากน้อยเพียงใด

บุคคลทั่วไป>> ผมเชื่อว่าทุกคนคงโฟกัสประเด็นอื่นๆ ข้างบนกันอยู่แล้ว แต่ส่วนตัวผมมาโฟกัสประเด็นนี้นะครับ
สังคมไทยปัจจุบัน โดยเฉพาะสังคมออนไลน์ปัจจุบัน "เพราะไม่เห็นหน้า จึงกล้าพูด"
แค่บริบทของความผิดพลาดเสี้ยวหนึ่งของชีวิตคน 1 คน (ไม่ว่าจะเรื่องอะไรก็ตาม)
ก็สามารถเขียนวิพากษ์วิจารณ์ได้แบบถึงใจถึงอารมณ์มาก (หรือด่าทออย่างเสียหายและเจ็บแสบ)
โดยที่ไม่ได้แคร์หรือสนใจในการใช้ชีวิต หลายหมื่นชั่วโมงที่เขาเกิดลืมตามาดูโลกเลยแม้แต่น้อย

คนที่ทำผิดพลาด มันก็ไม่ได้หมายความว่าเขาจะเลวมาทั้งชีวิต ทุกคนมันต้องมีเหตุแห่งการกระทำผิดด้วยกันทั้งสิ้น
แล้วสมัยนี้การ์ดช่วยชีวิต สำหรับคนที่วิจารณ์แบบนี้ ก็มีหลายใบเหลือเกิน
ทำไม่เหรอ ทุกคนมีสิทธิ์วิพากษ์วิจารณ์ ไม่ได้เหรอ โลกสวย
ความคิดเห็นส่วนตัว ไม่พอใจก็อย่า.... (อะไรก็ว่าไปแล้วแต่สรรหาคำ)
หรือหากเกิดเรื่องเกิดราว การ์ดยอดนิยมอย่า "รู้เท่าไม่ถึงการณ์" ก็มักจะถูกหงายขึ้นมาใช้ เป็นไพ่ใบสุดท้าย

ถ้าจะกล่าวหาว่าคนกลุ่มนี้ ว่ามีส่วนผิดเช่นกัน เชื่อเหลือเกินว่า 
จะต้องมีคำตอบจากบางส่วน ประมาณว่า "อะไร ไม่เกี่ยวเลย" เป็นแน่
แต่นี่ขนาดไม่เกี่ยว ยังซัดคนที่ไม่รู้จักกันได้ซะแรงขนาดนี้ 
แล้วถ้าเกี่ยวกับคนในครอบครัวเขาขึ้นมาจริงๆไม่รู้เหมือนกันว่ามันจะขนาดไหน

(อันนี้ขำๆ ถ้าเกิดคนที่เค้าทำผิด มาเจอคอมเมนท์แย่ๆ ถึงตัวเอง
ถ้าจะพิมพ์ตอบกลับไปว่า "ความผิดพลาดในชีวิตบางส่วนเฉพาะบุคคล กรุณาอย่าเสือ.. ได้บ้าง ก็คงจะดี")

เพราะในชีวิตจริง คนที่ทำผิดพลาดบางคน ก็ไม่ได้อยู่ในอารมณ์ที่เข้มแข้งพอ
เหตุการณ์เลวร้ายในชีวิตก็แย่พอแล้ว ยังต้องมาเจอใครก็ไม่รู้ มาซ้ำเติมแบบนี้ คงยิ่งไปกันใหญ่

วิเคราะห์แล้ว ถ้าไม่อยู่ในกลุ่มไหนก็ดีใจด้วยนะครับ แต่ถ้าเข้าข่าย กล้าไหมที่จะยอมรับผิด
อาจจะดูว่าเหมือนหลงประเด็น แต่ก็เป็นเรื่องจริง

เพราะอาจจะต้องมาเถียงกันอีกว่าใครผิดมากกว่าน้อยกว่า
เรื่องบางเรื่องมันก็เหมือนเสียเวลาที่จะมัวหาตัวคนผิด

ท้องก่อนแต่ง โอเค มันเป็นเรื่องผิดพลาดที่ไม่มีใครอยากให้เกิดขึ้น
แต่เมื่อเกิดขึ้นแล้วก็อย่าไปซ้ำเติม ดูถูก รังเกียจ ปิดโอกาส หรือเมินเฉย
สิ่งที่สำคัญกว่าคือการรับรู้ปัญหาแห่งความผิด แล้วหาวิธีแก้ไขป้องกันต่อไป

เด็กก็ต้องยอมรับผลที่เกิดจากการกระทำที่ตัวเองก่อ
พ่อแม่ก็ต้องกลับมาย้อนดูตัวเองว่าอะไรที่พลาด พร้อมทั้งอยู่เป็นหลัก หาหนทางให้ลูกเดินหน้าต่อไป
เพื่อนฝูงหรือคนใกล้ชิด คนในชุมชมก็ต้องรู้จักเป็นหูเป็นตา และปรับทัศนคติในการวางตัว การแสดงความคิดเห็น
คนที่มีหน้าที่ดูแลเรื่องการศึกษาก็ต้องไปดูว่า กระบวนการไหนที่มันหละหลวม ไม่ครบถ้วน ก็ทำให้มันรัดกุม รอบด้านซะ
สื่อก็ต้องกลับมาตระหนักถึงจรรยาบรรณวิชาชีพและรู้จักรับผิดชอบต่อสังคมให้มากขึ้น
สุดท้าย พวกที่ไม่เกี่ยวอะไรเลยอย่างพวกเรานี่แหละ ก็ต้องกลับมาคิดและทบทวนตัวเอง
คิดให้มากๆ เอาใจเขามาใส่ใจเรา ก่อนจะพิมพ์หรือวิจารณ์อะไร 
ก่อนจะกด Send หรือ Enter ก็ลองอ่านทวนอีกซักครั้ง 
แล้วให้นึกว่าเรากำลังเปิดอ่านข้อความที่คนอื่นส่งมาอยู่
คนไม่เกี่ยวอย่างเรา แค่ไม่ไปซ้ำเติมใคร ก็เท่ากับว่ากำลังใจเค้าไม่ลดลงแล้ว

บางครั้งผมก็คิดนะว่าผม โลกสวยเกินไปหรือเปล่า
แต่เอาเข้าจริงๆ มนุษย์เรา ไม่คิดอยากให้โลกมันสวยขึ้นมาจริงๆ บ้างหรือ
หลายคนบอกว่าโลกมันเปลี่ยนไปไหนต่อไหนแล้ว จะไปเปลี่ยนอะไรได้

ก็ไม่ได้บอกให้เราเปลี่ยนโลก
แค่เปลี่ยนความคิด ชีวิตเปลี่ยน สังคมเปลี่ยน โลกเปลี่ยน
ทุกอย่างมันเกิดขึ้นได้ แค่เริ่มเปลี่ยนจาก "ตัวเอง" นี่แหละครับ
comment46:ครอบครัว สังคม และสิ่งแวดล้อม เป็นปัจจัยสำคัญครับ

ครอบครัวทำให้เด็กคนหนึ่งเติบโตมา สิ่งสำคัญคือการเลี้ยงดู ท่าเลี้ยงแบบอะไรๆ ที่มันสุดโต่งไป หรือปล่อยมากไป มันก็จะไม่เกิดความพอดีครับ ความคิดพื้นฐานส่วนใหญ่ก็มักมาจะครอบครัวครับที่จะหล่อหลอมให้เด็กครับ
เคยได้ยินไหมครับ? เด็กเปรียบเสมือนผ้าขาว ที่ผู้ใหญ่เราคอยแต่งแต้มสีสัน ให้เด็ก

พอครอบครัว ไม่โอเค สภาพแวดล้อม สิ่งแวดล้อม และสังคมก็จะตามมาครับ

แต่ท่าครอบครัวโอเค แต่สภาพแวดล้อม และสังคมไม่โอเค ก็อาจมีโอกาสครับ ท่าเด็กไม่มีความแน่วแน่ มั่นคงเพียงพอ ซึ่งนั่นก็กลับมาที่ครอบครัวอีกรอบว่าจะปลูกฝังให้เด็กมีความดีแค่ไหน

^ ^
comment47:ท้องวัยเรียน..ผิดที่ใคร?

              คำตอบอยู่ตรงไหน ประเด็นอยู่ที่อะไร ก่อนมันจะเกิดปัญหานี้ ต้องลองมานั่งมองกันก่อน เคยเปิดใจคุยเรื่องเพศกับลูกกันแค่ไหน
การเลี้ยงลูกแบบอิสระเกินไป มันไม่ใช่ประเด็นว่าลูกจะได้ไม่อึดอัด การให้อิสระต้องมีขอบเขต เห็นด้วยกับที่ยายบอก เราต้องสอนให้รักนวลสงวนตัว ไม่ใช้เอาแต่วัฒนธรรมของที่อื่นมาใช้ ต้องมองก่อนว่าเราสามารถจะรับผิดชอบอะไรได้แค่ไหน

คนเป็นพ่อแม่ อย่ามัวแต่มองว่าเรื่องเพศเป็นเรื่องที่ไม่ควรมานั่งคุยกับลูก อย่ามองว่ามันจะเป็นการสอนให้ลูก
สมัยเรายังเป็นวัยรุ่น เรียนอยู่มัธยมปลาย พ่อคุยกับเราและน้องชาย ว่า "พ่อไม่ได้คิดว่าลูกจะมีแฟนหรือลูกจะทำอะไรที่ไม่ดีนะ แต่ถ้าวันใดวันนึงที่เราอาจจะเผลอไป เราเองต้องรู้จักป้องกัน ต้องรู้จักการใช้ถุงยางอนามัยให้ได้ พ่อแม่รักลูก ไม่อยากเห็นลูกเสียใจ และไม่อยากให้ลูกทำให้พ่อแม่เสียใจ สิ่งสำคัญลูกต้องรักและให้เกียรติตัวเอง" ซึ่งตัวเราเอง ก็ไม่ได้ทำในสิ่งที่ไม่ควร เพราะพ่อแม่เราเปิดใจคุยกันเสมอ มันทำให้เรามองว่าเราไม่ควรทำสิ่งนี้นะ มันยังไม่ถึงวัยและถ้ามีอะไรผิดพลาดไปคนที่เสียใจกับเราที่สุดคือพ่อแม่

นั่นก็ทำให้มองได้ว่า การที่พ่อแม่ไม่เคยเปิดใจคุยกับลูกมันทำให้เรามีช่องว่างบางๆคั่นอยู่ระหว่างกันและกัน ถ้าจะมองว่าใครผิดเราอาจจะพูดไม่ได้เต็มปากว่าใครผิด เพราะทุกคนรักลูกรักหลานด้วยกันทั้งนั้น แค่ความผิดนั่นคือ การสอน การถ่ายทอดให้เค้ามันผิดไปเท่านั้นเอง

หันมาใส่ใจครอบครัวให้เวลาให้คำปรึกษา รับฟังกันและกันมากขึ้น อาจจะทำให้ปัญหานี้ลดลงได้
comment48:ผิด!! ที่ความไว้ใจและความเชื่อมั่นในความรัก..ที่ต่างฝ่ายต่างมีให้กันอย่างมากเกิน..จนมองข้ามผลที่กำลังจะตามมาว่าเป็นยังไง
ทุกอย่างมีความพอดีในตัวมันเอง ถ้าหากต่างฝ่ายต่างหันหน้าและมีเวลาให้กันในครอบครัวมากขึ้น ถึงผลลัพธ์ที่ออกมาจะเป็นยังไง แต่ที่สุดแล้วเราก็ได้พูดคุยกันในครอบครัว และไม่ต้องโทษว่าฝ่ายใดผิด.
comment49:ตามในเรื่อง 
     ผิดทั้งตัวน้องหญิงและน้องชายแหละค่ะ  เพราะจริงๆแล้วทั้งคู่ต่างมีความคิดและเข้าใจในเรื่องการป้องกันอยู่  
แต่กลับละเลยที่จะใช้มัน อย่างในเรื่อง คือการที่ต่างฝ่ายต่างกลัวเสียหน้าต่อกัน เพราะคิดว่าถ้าใครพกถุงยางมา คนนั้นอาจจะดูโชกโชนและชำนาญ
เลยทำให้ไม่ล้านำออกมาใช้ จนทำให้เกิดตั้งท้องจนได้ ดังนั้น ถ้าผิด ก็ผิดที่น้องทั้งสองคน ที่ขาดความรับผิดชอบต่อตนเอง และขาดความยับยั้งชั่งใจ ต่อให้มีการให้ข้อมูลมากมาย คำสั่งสอนเหลือหลายก็คงช่วยอะไรไม่ได้จริงๆ 
     ส่วนเรื่องครอบครัว แต่ละครอบครัวคิดไม่เหมือนกัน ต่างฝ่ายต่างมีเหตุผล แต่ที่แน่ๆ การแนะนำให้ทำแท้ง ผิดเห็นๆ ผิดเต็มๆ ผิดทั้งกฎหมาย ผิดทั้งศีลธรรม ทางทีดี ควรหาทางออกที่ถูกต้องและดีที่สุดให้กับเด็ก และพยายามทำความเข้าใจ และเห็นใจซึ่งกันและกันให้มากดีกว่า
โทษความผิดให้กันไปมา ก็แค่นั้น เพราะเด็กก็ต้องโตขึ้นทุกวัน บั่นทอนกันไปเปล่าๆ จบอดีตที่ร้าย และ เริ่ม อดีตที่ดี ร่วมกันดีกว่าค่ะ
comment50:ท้องวัยเรียนผิดที่ใคร? 
คำตอบที่ดูจากคลิปนี้คือ
"ผิดที่ไม่มีใครยอมรับผิด"
พ่ออ้างว่าทำงานหาเงินเพื่อให้ลูกเลี้ยงที่ดีๆ
แม่อ้างว่าเลี้ยงลูกคนเดียวไม่มีเวลาดูแลใส่ใจ
ยายอ้างว่าเพราะการเลี้ยงดูของพ่อแม่แบบผิดๆ
ลูกอ้างบาปกรรมที่ผู้ใหญ่ให้ทำแท้ง
ทุกคนมัวแต่หาคนผิด แทนที่คิดจะแก้ปัญหายังไงในเมื่อเรื่องมันเกิดขึ้นแล้ว
comment51:ถามว่าใครผิด ?
ก็ผิดกันทุกคนนั่นแหละ
พอปัญหาเกิดขึ้นต่างโทษกันเอง แล้วแต่ละคนก็ต่างคิดว่าตัวเองไม่ผิด
เมื่อปัญหามันเกิดแทนที่จะช่วยกันคิดแก้ไขและหาทางออกที่ดี
กลับมาโทษกันเอง แล้วก็หาข้อดีมาหักล้างว่าตัวเองไม่ผิด
ทั้งๆที่แต่ละคนทำหน้าที่ของตัวเองได้ไม่ดีเลยแม้แต่คนเดียว
comment52:โลกธรรม 8  ประการ 
โลกธรรมฝ่ายอิฏฐารมณ์ คือ พอใจของมนุษย์ เป็นที่รักเป็นที่ปรารถนา
1.ลาภ หมายความว่า ได้ผลประโยชน์ ได้มาซึ่งทรัพย์
2.ยศ หมายความว่า ได้รับฐานันดรสูงขึ้น ได้อำนาจเป็นใหญ่เป็นโต
3.สรรเสริญ คือ ได้ยิน ได้ฟัง คำสรรเสริญคำชมเชย คำยกยอ เป็นที่น่าพอใจ
4.สุข คือ ได้ความสบายกาย สบายใจ ความเบิกบาน บันเทิงใจเริงใจ

โลกธรรมฝ่ายอนิฏฐารมณ์ คือ ความไม่พอใจของมนุษย์ ไม่เป็นที่ปรารถนา
1.เสื่อมลาภ หมายความว่า เสียลาภไป ไม่อาจดำรงอยู่ได้
2.เสื่อมยศ หมายถึง ถูกลดอำนาจความเป็นใหญ่
3.นินทาว่าร้าย หมายถึง ถูกตำหนิติเตียนว่าไม่ดี ถูกติฉินนินทา หรือถูกกล่าวร้ายให้เสียหาย
4.ทุกข์ คือ ได้รับความทุกขเวทนา ทรมานกาย ทรมานใจ

หากเรามีความเข้าใจในเรื่องนี้ เราก็จะไม่กังวลต่อสิ่งที่จะเกิดขึ้นมากระทบต่อจิต
ถ้าเป็นครอบครัวที่สมบูรณ์ไม่เดือดร้อนทางการเงินมีความเข้าใจซึ่งกันและกัน ก็จะผ่านจุดนี้ไปได้อย่าง่ายดาย กลับมองเป็นเรื่องดีที่จะได้สมาชิกในครอบครัวมาเพิ่ม
ถ้าเป็นครอบครัวที่ขาดหลักยึดหรือมีปัญหาทางการเงินก็อาจจะทำให้อารมณ์ขุ่นมัว มองเป็นเรื่องไม่ดีได้

ปัญหาทุกอย่างมีทางแก้ไข หากเข้าใจหลักคิดและหลักธรรมครับ
comment53:มันไม่ใช่ความผิดของใครเลยทุกคนต่างก็ทำหน้าที่ของตัวเองให้ดีที่สุดอยากให้คนที่ตัวเองรักได้สิ่งที่ดีที่สุด ในเมื่อปัญหามันเกิดขึ้นแล้วอย่ามานั่งโทษว่าใครผิดเลย คนนั้นผิด คนนี้ผิด มันไม่เกิดประโยชน์หรอกค่ะ มาช่วยกันแก้ไขปัญหายอมรับความจริงในสิ่งที่มันเกิดขึ้นในเมื่อมันเป็นเรื่องผิดพลาดก็ทำให้มันเป็นเรื่องถูกต้องค่ะ ท้องเก้าเดือน อาจต้องพักการเรียน 1 ปี ค่อยกลับไปเรียนต่อดีกว่าไปทำแท้งฆ่าคนบาป แถมยังอันตรายลองคิดในแง่บวกซิค่ะดีซะอีกมีลูกโตทันใช้ บ้านไหนมีเด็กๆมีแต่เสียงหัวเราะมีความสุข เด็กเค้าน่ารักน่าเอ็นดูสร้างสีสันและรอยยิ้มให้กับคนในบ้าน ส่วนเรื่องหน้าทางสังคมก็อย่าไปใส่ใจอะไรมากมายนักเลยจงแคร์ความรู้สึกของคนในครอบครัวคุณให้มากที่สุดก็เป็นพอเพราะท้ายที่สุดแล้วคนที่รักและหวังดีกับเรามากที่สุดก็คือคนในครอบครัวเรานั่นแหละ เพราะคนอื่นก็คือคนอื่นอยู่วันอย่างค่ำ
comment54:ท้องในวัยเรียน ผิดที่ใคร


ผิดที่ลูกสาวกับแฟนผู้ชายมากที่สุด เพราะผู้หญิงพลาดท้อง โดยที่ผู้ชายและผู้หญิงคู่นี้ ต่างรู้ว่า การมีเพศสัมพันธ์แบบไม่ใส่ถุงยางอนามัย อาจจะท้องได้ ส่วนคนอื่นๆ มีความผิดน้อยกว่า (มีแต่ข้ออ้าง) พ่อที่ไม่มีเวลาสั่งสอนลูก ทำแต่งาน กับแม่ไม่มีเวลาเอาใจใส่  ส่วนย่าให้ไปทำแท้ง
comment55:ไม่มีอะไรผิดหรือถูกแต่อยู่ความเข้าใจอดีตเราสอนผู้หญิงให้มีสุภาพสตรี  และวางตัวเหมาะสมการพูดกริยาไม่ให้ขายแตะต้องตัวและใช้ชีวิตคู่เมื่อแต่งงานเท่าแต่ลืมไปกรือเปล่าคะสอนผู้ชายเป็นสุภาพบุรุษต่อหญิงที่รักทำอย่างไรเรื่องแบบนี้ต้องเริ่มจากพ่อและแม่ท้ังสองฝ่ายและเริ่มสอนพร้อมวันที่เขาพร้อมทำความเข้าใจแค่2ขวบขึ้นไปทำทุกบ้านนี่คือคำตอบของทุกวัย
comment56:ท้องในวัยเรียน......ผิดที่ใคร?
ไม่ผิดที่ใครคะ! มันเป็นความผิดพลาดที่ใครๆก็ไม่อยากให้เกิดขึ้นหนูคิดว่ามันอยู่ที่จิตใต้สำนึกและพื้นฐานหลักสำคัญ คือการเลี้ยงดูของคนในครอบครัว ถ้าเรารักตัวเอง รักคนในครอบครัวเราก็จะไม่กล้าทำตั้งแต่แรก อาจจะเนื่องด้วยหลายปัจจัย ความเป็นวัยรุ่น อารมณ์พาไป หรืออาจจะเป็นด้วย พ่อแม่ ที่มีส่วนในเลี้ยงดูและปลูกฝังลูกตั้งแต่เด็กเรื่องของการสร้างจิตสำนึกที่ดี(สถาบันครอบครัวสำคัญ) และเมื่อปัญหามันเกิดขึ้นแล้วก็ควรจะหาทางแก้ไข ไม่ใช่ว่าจะมาคิดทำแท้งหรือแนะนำลูกหลานให้ไปทำแท้งดังวิดีโอข้างต้น ไม่ควรกดดันเด็ก ช่วยกันหาทางออกที่ดีที่สุด นั้นคือการยอมรับในสิ่งที่เกิดขึ้น ทั้งในตัวของเด็กที่ผิดพลาดไปแล้วและที่สำคัญคือเด็กที่อยู่ในท้อง
comment57:ไม่มีใครออกมา "ยอมรับผิด" หรอกคะ 
ในเมื่อปัญหามันเกิดขึ้นแล้ว ก็ควรแก้ไขปัญหา...ไม่ใช่มัวนั่งโทษกันไป โทษกันมา

หาสาเหตุ 
1. ปัญหาที่ตัวเด็กเอง  อยากรู้..อยากลอง..แต่ไม่มีความรู้เพียงพอที่จะหาทางป้องกัน

2. ปัญหาครอบครัว  ครอบครัวแตกแยก...ครอบครัวขาดความอบอุ่น การเลี้ยงดูที่ไม่เหมาะสม 
    อย่างเช่นในคลิป พ่อ..แม่..ไม่มีเวลาเพียงพอที่จะทำความเข้าใจกับลูก

3. ปัญหาจากสิ่งแวดล้อมรอบข้าง สื่อเลยคะ...อิทธิพลของสื่อที่ไม่เหมาะสม ค่านิยมผิดๆ จากเพื่อน - แฟน

"ก่อนทำไม่คิด..พอผิดจะมาขอโทษ...จะมาหาทางแก้ไข"
แต่ในเมื่อมันเกิดขึ้นแล้ว " ครอบครัว" เท่านั้นคะ ที่จะเยียวยา
"ไม่มีใครรักเรา เท่า พ่อ แม่ ของเรา" หรอกคะ .... เราเชื่ออย่างนั้น
comment58:ท้องวัยเรียน...ผิดที่ใคร ?

เด็กผิด  ที่ไม่รู้จักยับยั้งชั่งใจ ไม่ได้คิดถึงสิ่งที่จะตามมาทีหลัง 
ไม่ใช่ว่าตัวเด็กไม่มีความรู้ในเรื่องเพศ เเต่เป็นเพราะความประมาทของเด็กเอง
ครอบครัวผิดที่
'แม่'เอาเเต่คิดว่าการสอนลูกมันไม่ใช่หน้าที่ของตนเเค่คนเดียว  
'พ่อ'ผิดที่คิดว่าการสอนลูกหรือเรื่องในบ้านมันไม่ใช่หน้าที่ของตน เเค่ทำงานหาเงินก็เหนื่อยพออยู่เเล้ว
'ยาย' ผิดที่เอาความคิดเเบบเดิมๆมาตัดสินกับยุคสมัยปัจจุบัน
          สิ่งที่ผิดจริงๆคือ ความคิดที่ไม่ตรงกัน ครอบครัวเป็นพื้นฐานของอนาคตเด็ก  
เด็กคนหนึ่งจะมีภูมิคุ้มกันต่อทุกสิ่งได้ก็ต่อเมื่อครอบครัวนั้นมีภูมิคุ้มกันที่ดีเช่นกัน 
การสอนลูกมันไม่ใช่หน้าที่ของใครเพียงคนเดียวในบ้าน
 เเต่มันคือการช่วยกันดูเเล อบรม เเละเฝ้ามองความสำเร็จของเด็กในอนาคต  อนาคตในสังคมที่มีความสุข 
 แต่ในเมื่อปัญหามันเกิดขึ้นเเล้วจะมาบอกว่าใครผิดมากกว่าน้อยกว่าคงเป็นไปไม่ได้
สิ่งที่ครอบครัวทำได้ ไม่ใช่การตอกย้ำเด็ก เเต่มันคือการช่วยกันคิดหาทางออก
เเละเเน่นอนมันต้องไม่ใช่ การทำเเท้ง ความผิดพลาดเป็นสิ่งน่ากลัว เเต่เราจัดการมันได้
เด็กที่กำลังจะเกิดมา ไม่ใช่คนที่มีส่วนผิดหรือส่วนรู้เห็นจากการกระทำครั้งนี้ 
เเล้วเราจะไปทำร้ายเขาทำไม 
ส่วนสุดท้ายที่ผิดคงหนีไม่พ้นสังคมการอบรมและความรู้ที่โรงเรียนมอบให้เด็กใช้ได้จริงเเค่ใหน ?
 จริงอยู่การมีเพศสัมพันธ์มันไม่ใช่เรื่องที่ผิด เพียงเเต่ต้องรู้จักป้องกัน
เเต่สังคมเคยยอมรับในเรื่องเหล่านี้ได้ไหม ? การซื้อถุงยางกลายเป็นเรื่องน่าอายจากสายตาคนที่เรียกตัวเองว่า'ผู้ใหญ่'
เเล้วคิดเหรอว่าต่อไปเด็กจะเชื่อในความรู้ที่ได้รับมา ในเมื่อคนที่เรียกตัวเองว่า ' ผู้ใหญ่' เป็นคนถ่ายทอดความรู้นี้ให้เขาเอง
พื้นฐานครอบครัวที่ดีต้องประกอบกับพื้นฐานสังคมที่ดีด้วย
เพราะไม่เช่นนั้น ปัญหามันก็ยังเป็นปัญหา ที่ต่างคนก็โยนว่าเป็นความผิดคนอื่น
ลองให้ทุกคนในครอบครัวเเละสังคมมองว่ามันเป็นความรับผิดชอบของตนละ ปัญหาจะหมดไป
comment59:​“ท้องวัยเรียน…ผิดที่ใคร?”​
เรามองว่ามันไม่เห็นมีเหตุผลอะไรที่ต้องมาหาว่าใครผิด
สิ่งที่ควรทำคือมาช่วยกันแก้ปัญหาดีกว่าหรือเปล่า?
เราว่าสิ่งควรตั้งคำถามคือ เราควรแก้ปัญหายังไง?
comment60:ไม่มีใครผิด เพราะพลาดไปแล้ว เราย้อนเวลากลับไปไม่ได้แล้ว

เราไม่ควรโทษคนอื่น เราไม่ควรโทษสังคม แทนที่จะโทษกันเองว่าใครผิด 
เราควรหันมาโทษตัวเองดีกว่าว่าทำพลาดอะไรไป แล้วมาช่วยกันแก้ปัญหา 
เอาเรื่องที่ผิดพลาดนี้เป็นอุทาหรณ์ และช่วยกันดูแลเด็กในท้องให้ดี 

เมื่อเด็กเริ่มเติบโต ก็นำเอาเรื่องราวความผิดพลาดมาสอนและเตือนใจเด็ก
ดูแลและเลี้ยงเค้าให้ดีตามความเหมาะสม ไม่ยึดติดประเพณีเกินไป และไม่ละเลยเกินไป
เพื่อที่เด็กคนนี้จะได้เติบโตมาด้วยความแข็งแรง จิตใจแข็งกล้า รู้จักยับยั้งชั่งใจ จะได้ไม่เกิดเรื่องผิดพลาดอีกครั้ง 
ค่อย ๆ สอนให้เด็กได้รู้ผิดชอบชั่วดีด้วยตนเอง และคอยปลูกฝังจิตสำนึกที่ดีให้เด็ก

อย่างไรก็ตามเราย้อนเวลากลับมาไม่ได้ อะไรที่เราเคยทำพลาดไปแล้วก็ให้มันแล้วกันไป
ควรหันมามองปัจจุบันดีกว่า ทำวันนี้ให้ดีที่สุดให้อดีตเป็นบทเรียน
comment61:## ผิดที่พ่อแม่ (อย่าเลี้ยงลูกด้วยเงินเพียงอย่างเดียว ควรเลี้ยงลูกด้วยความรัก ความเข้าใจ กล้ารับฟังลูกตั้งแต่ยังเล็ก ใช้เหตุผล ไม่ใช้อารมณ์)
ไม่ควรทำเหมือนสุภาษิตไทยที่ว่า วัวหายล้อมคอก หมายถึงมีเหตุการณ์ที่เสียหายเกิดขึ้นมาแล้ว ถึงจะมาคิดหาวิธีแแก้ไขป้องกันภายหลัง 
ซึ่งที่ถูกควรจะคิดหาทางป้องกันไม่ให้เหตุการณ์เกิดขึ้นแต่แรก

**** ล้อมคอก  วัวไม่หาย ****
     ครอบครัวเป็นสังคมแรกที่สอน ให้คำแนะนำ ให้ความรัก ความอบอุ่น ความเข้าใจ อบรมสั่งสอน ซึ่งบุคคลในครอบครัวเป็นส่วนสำคัญที่ดูแลลูกโดยการใช้เหตุผล ไม่แสดงอารมณ์เกรี้ยวกราด หรือโมโหร้ายเนื่องจากสภาพทางสังคมหรืออะไรก็ตาม จนทำให้ลูกกลัว หรือพ่อแม่ให้เวลาส่วนใหญ่กับงานจนเกินไป ลูกอาจจะรู้สึกเหมือนขาดความอบอุ่น ความรัก ไม่กล้าพูดคุย ปรึกษา ลูกก็จะมีอีกชีวิตหนึ่งตอนอยู่กับเพื่อน กับแฟน ที่ให้ความรัก ความสนใจ กับลูกได้ ซึ่งพ่อแม่จะไม่รู้ว่าลูกมีนิสัยอย่างไรและลูกก็จะชอบที่จะมีชีวิตแบบนั้น ซึ่งเป็นชีวิตคนละแบบกับอยู่ที่บ้าน ทำให้ลูกรู้สึกห่างเหินกับครอบครัว และปัญหาที่ตามมาคือการปกปิด การโกหก การไม่คุยอย่างเปิดเผย (ช่วงวัยรุ่นก็เหมือนในคลิป มีการอยู่กินกันแล้ว แต่ไม่บอกพ่อแม่ แต่เมื่อมีเพศสัมพันธ์กันจนท้องจึงบอกพ่อแม่)
     ดังนั้นการเลี้ยงลูกนั้นควรรับฟังด้วยเหตุผล ถ้าลูกบอกความจริงมาแล้ว พ่อแม่ต้องรับให้ได้ อย่าอารมณ์เสีย ให้คุยด้วยเหตุผล เพราะโอกาสหน้า
ถ้าลูกมีเรื่องไม่สบายใจ ก็กล้าที่จะคุยกับพ่อแม่อย่างเปิดอก แล้วปัญหาก็จะไม่เกิดถึงขนาดว่าพ่อแม่ยอมรับไม่ได้ หรือเป็นเรื่องใหญ่โตมากจนเกินไป (ลูกฉันไม่ใช่คนแบบนี้นะ) เพราะมีภูมิคุ้มกันจากพ่อแม่อบรมสั่งสอนด้วยความรักมาอย่างดีแล้ว พูดคุยด้วยเหตุผลกับลูกตั้งแต่ยังเล็ก เพราะวุฒิภาวะ ความอดทน ของพ่อแม่จะสูงกว่าลูก 
     พื้นฐานทางครอบครัวที่เลี้ยงดูลูกมีส่วนที่จะทำให้ลูกมีชีวิตอยู่ในสังคมอื่นๆ ได้ เลี้ยงลูกด้วยความรัก ความเข้าใจ ใช้เหตุผล
เมื่อลูกออกไปสู่สังคมภายนอก ลูกจะสามารถแยกแยะได้ว่าอะไรไม่ควรทำ ก่อนทำก็จะนึกถึงพ่อแม่ว่าถ้าทำแล้วพ่อแม่จะเสียใจ ก็จะไม่ทำ
สามารถยับยั้งชั่งใจได้
comment62:สำหรับในคริปนี้ เพราะทุกคนมองแต่เรื่องของความถูกผิด ความรับผิดชอบ ภาระหน้าที่ หรือแม้แต่สถานะในครอบครัวและสถานะในสังคม ครอบครัวก็เลยไม่ได้เป็นครอบครัวอย่างแท้จริง

ไม่ว่าใครก็มองว่าตัวเองทำหน้าที่ของตัวเองได้ดีแล้ว รับผิดชอบในส่วนของตัวเองไปหมดแล้ว แล้วก็มักจะคิดว่าทำได้พอแล้ว ทำได้ดีแล้ว เมื่อเกิดปัญหาอะไรขึ้นมาก็จะอารมณ์เสียและมองหาคนผิดคนรับผิดชอบ ด่าว่าประนามกันว่าทำหน้าที่ยังไง ประกาศกันว่าตัวเองทำได้ดีแล้วว่าไม่ผิดอะไร คิดแต่ว่าทำไมตัวเองถึงต้องมานั่งปวดหัวกับเรื่องที่ไม่เป็นเรื่อง สุดท้ายก็พยายามเลือกทางออกในแบบที่ที่ตัวเองจะไม่ต้องมาเจ็บปวดและง่ายดายมากที่สุด

ที่จริงแล้วครอบครัวนั้นควรจะเป็นที่พักพิงให้กับกันและกันไม่ใช่หรือ? คนเราสักครั้งยังไงก็ต้องผิดกันได้ ดังนั้นครอบครัวควรที่จะต้องรับมือกับเรื่องนี้ยังไงกันแน่ หรือจะแค่เถียงเรื่องความรับผิดชอบแล้วให้ทำแท้งไปเพราะมันสบายใจที่สุด?

สำหรับในหนังเรื่องนี้ ถ้าถามว่าการที่ท้องเป็นความผิดของใครก็ต้องบอกว่าผิดที่ตัวเด็กเอง... เพราะเด็กไม่ได้โดนข่มขื่นแล้วก็ไม่ได้ทำไปโดยไม่มีสติ ถึงการอบรมสั่งสอนจะมีผลและถ้าเป็นกรณีอย่างอื่นก็อาจจะโทษพ่อหรือแม่ได้ ทว่าในกรณีนี้อย่างมากก็พูดได้แค่ว่า "เลี้ยงลูกได้ไม่ดีพอ" หรือ "จัดการปัญหาได้แย่" แต่สุดท้ายแล้วก็ผิดที่ตัวเด็กเองเพราะ:

1. ไม่ใช่ว่าไม่รู้ ไม่ใช่ว่าไม่ได้เรียนมา ไม่ใช่ว่าไม่มีทางเลือก แต่เลือกที่จะทำอย่างนี้เองทั้งๆที่ตัวเองก็รู้ผลที่จะตามมา ถึงครอบครัวอาจจะไม่ใช่ครอบครัวที่น่ารักที่สุด แต่คนที่ลงมือเลือกลงมือตัดสินใจก็คือตัวเด็กเอง

2. ตอนที่เด็กแสดงความคิดออกมาก็บอกเองว่า "แค่ท้องมันจะอะไรกันนักกันหนา คนเรามันพลาดกันได้นะเว้ย" ซึ่งเห็นได้ชัดเลยว่าเจ้าตัวเองก็ไม่ได้มองว่าการท้องเป็นเรื่องคอขาดบาดตาย แล้วก็ยอมรับว่าตัวเองพลาดเอง ตอนที่ตอบว่าจะเก็บหรือจะทำแท้งก็พูดออกมาเองว่าอยากจะเก็บไว้ ดังนั้นเรื่องนี้จะไปว่าเป็นความผิดคนอื่นไม่ได้เลย ถึงจะสามารถพูดได้ว่า "ถ้าพ่อแม่ทำได้ดีกว่านี้เรื่องมันก็อาจจะไม่เกิดขึ้น" แต่เอาเข้าจริงๆแล้วต้องดีเท่าไหร่ถึงจะเรียกได้ว่าพอเพียงต่อปัญหาแบบนี้?

ที่จริงแล้วถ้าจะเอาเรื่องในคลิปในเป็นประเด็นอาจจะต้องคุยกันเรื่องการรับมือเด็กที่ตั้งท้องไปแล้วมากกว่าการป้องกันไม่ให้เด็กท้อง เพราะสำหรับสถานการณ์ในเมืองไทย เรื่องราวและประเด็นในคลิปคงจะเป็นแค่ส่วนเดียวของปัญหาชิ้นโต...

ถ้าดูสถิติการคลอดของเด็กที่อายุไม่ถึง 14 ปี เราคงจะรู้ว่าเมืองไทยนั้นค่อนข้างน่ากังวล แต่ในความเป็นจริงนั้นปัญหานี้มีอะไรมากกว่าการอายเวลาซื้อถุงยางหรือการที่พ่อแม่ไม่มีเวลาให้ เมืองไทยมีปัญหาสังคมอีกหลายๆอย่างที่มากกว่านั้น... ทั้งเรื่องระดับการศึกษาที่ราวๆครึ่งหนึ่งของผู้ใหญ่ไม่ได้จบการศึกษาในชั้นม.ปลาย เรื่องโครงการให้ความรู้เรื่องคุมกำเนิดที่ยังไม่ทั่วถึงในแต่ละพื้นที่ เรื่องของสภาพความเป็นอยู่ในชุมชนที่ยากไร้ เรื่องปริมาณของเด็กกำพร้าที่ทั้งเกิดจากและส่งผลให้เกิดปัญหาทางสังคมอีกต่อหนึ่ง... ซึ่งแต่ละประเด็นเหล่านี้ก็เป็นอีกปัญจัยของปัญหาพ่อแม่วัยรุ่น หากไม่ใช่ทางตรงก็ทางอ้อม
comment63:ที่ทุกคนเกิดคำถามในใจว่า ฉันผิดด้วยเหรอ เป็นเพราะทุกคนไม่ยอมรับความจริง และพยายามปฏิเสธความรับผิดชอบ ทั้งที่ลึกๆแล้วรู้อยู่แก่ใจว่ามีส่วนผิด ซึ่งความจริงปัญหามันเกิดขึ้นแล้วอยู่ที่เราจะจัดการกับปัญหากันยังไง ในเมื่อทุกคนต่างก็มีเหตุผลของตัวเองไม่ต้องมัวแต่โทษกัน

คุณพ่อ มัวแต่ทำงาน คิดว่าเรื่องภายในบ้านเป็นของภรรยาฝ่ายเดียว คิดว่าตัวเองเป็นผู้ชายจะคุยเรื่องเพศกับลูกสาวไม่ได้ ไม่ช่วยเลี้ยงลูก ซึ่งตรงนี้พลาด

คุณแม่ อุส่าอยากจะให้อิสระแก่ลูก แต่ลืมคิดถึงความเป็นจริงที่ว่าเด็กนั้นยังไม่สมารถดูแลตัวเองได้ดีพอ ขาดความรู้และประสบการณ์ และยังมีข้ออ้างในความผิดพลาดตัวเองว่า เลี้ยงลูกอยู่ฝ่ายเดียว

คุณยาย ถึงจะหวังดีแค่ไหน แต่ครอบครัวของลูกก็ไม่ใช่ระดับครอบครัวของตนเองที่จะมาเจ้ากี้เจ้าการ เพราะต้องเคารพการตัดสินใจของลูก ปล่อยให้ลูกมีครอบครัวและเรียนรู้การใช้ชีวิตครอบครัวด้วยตนเอง การใช้อารมณ์ไล่ให้ไปเอาเด็กออกนั้นผิดมาก

เมื่อปัญหาเกิดทุกคนควรหันหน้าเข้าหากัน เปิดใจคุยกันด้วยการช่วยกันคิดหนทางแก้ปัญหา สังคมครอบครัวคือสังคมหน่วยเล็กที่สุด ถ้าทุกคนมัวแต่เห็นแก่ตัว เอาตัวเองเป็นใหญ่ คิดอะไรแต่ในมุมของตัวเอง สุดท้ายก็ส่งผลต่อสังคมใหญ่โดยรวม ทำให้เกิดปัญหาสังคมตามมา
ยิ่งเมื่อผู้ใหญ่ไม่ทำตัวให้เป็นที่พึ่งพาได้ เด็กก็ขาดที่ปรึกษา ไม่สามารถแก้ปัญหาได้ หรืออาจนำไปสู่การแก้ปัญหาที่ผิด

สมัยนี้ไม่ควรเลี่ยงที่จะพูดเรื่องเพศกับบุตรหลาน ควรเปิดใจพูดกันตรงๆ ชี้ให้เห็นถึงปัญหาก่อนเลยว่าหากพลาดมาจะเป็นยังไง
แล้วจึงสอนวิธีป้องกัน การเลี่ยงความเสี่ยง ถุงยาง ยาคุม สอนเองจากในสถาบันครอบครัว ดีกว่าให้ไปรับทัศนคติผิดๆจากภายนอก
อย่างที่เด็กในคลิปโฆษณาทั้งคู่ต่างก็มีถุงยางอนามัย เพียงแต่ไม่กล้าใช้เพราะ อาย
comment64:มองตามความเป็นจริงก็ผิดที่เด็กผู้หญิงที่ปล่อยให้ความผิดพลาดเกิดขึ้น.. อย่าโทษใคร อย่าโทษสภาพแวดล้อม.. ทุกอย่างอยู่ที่ตัวเราเป็นคนกำหนด..

แต่สิ่งที่สำคัญและควรทำมากที่สุด คือเราจะช่วยกันผ่านพ้นช่วงเวลานี้ไปได้อย่างไร เรื่องเรียนจะเลิกเรียนไปเลย หรือจะเรียนต่อให้จบ?

"ครอบครัว" คนที่อยู่ใกล้ตัวเรามากที่สุด คนที่บางครั้งเราก็มองข้ามไปนี่แหละ ที่จะช่วยให้คำแนะนำและพร้อมจะเป็นกำลังใจที่สำคัญที่สุด

เมื่ออดีตเกิดความผิดพลาดขึ้น เราควรทำปัจจุบัน และอนาคตให้ดีที่สุด อาจจะพักการเรียน 1 เทอมเพื่อทำหน้าที่แม่ หลังจากนั้นเราก็กลับไปทำหน้าที่ลูกของเรา เพื่อให้พ่อแม่ภูมิใจ และสบายใจที่อย่างน้อยเราได้มีวิชาความรู้ติดตัว เพื่อจะได้มีอาชีพมาเลี้ยงดูตนเองและลูกต่อไป
comment65:​“ท้องวัยเรียน…ผิดที่ใคร?”​
สำหรับเราคิดว่า แม่ ค่ะ
เป็นคนที่ใกล้ชิด และรู้จักลูกตัวเองดี มากกว่าใครทั้งหมด
ถ้าแม่เลี้ยงลูกเป็นอย่างดี ดูแล เอาใจใส่ และเป็นตัวอย่างที่ดีให้ลูก
การท้องในวัยเรียนแทบจะเกิดโอกาสได้น้อยมากเลยค่ะ.....
comment66:“ท้องวัยเรียน…ผิดที่ใคร?”

หลังจากที่ได้รับชมหนังสั้น เรื่อง I’m Pregnant” – ผมมีความรู้สึกว่าหนังสั้นเรื่องนี้ได้สะท้อนให้คนดูได้เห็นแง่มุมของสังคมและลักษณะของครอบครัวไทยในยุคปัจจุบัน ดังต่อไปนี้

- พ่อ คิดว่าตนมีหน้าที่หาเงินเลี้ยงครอบครัว ปัญหาในหน้าที่การงานก็หนักหนามากพออยู่แล้ว เรื่องปัญหาต่างๆ ในครอบครัว ไม่ใช่หน้าที่ตน ไม่สมควรเป็นหน้าที่ของตนที่จะต้องไปรับผิดชอบดูแลเพื่อเพิ่มภาระให้กับตนเอง  และเรื่องการดูแลการสอนลูก ก็ไม่สมควรเป็นภาระของตน โดยเฉพาะมีลูกสาว ตนไม่รู้จะสอนยังไง เพราะตนเองเป็นผู้ชาย

- แม่ ทำหน้าที่ดูแลทั้งเรื่องในบ้านและทำงานไปด้วย จึงมีภาระหนักมากมาย จึงไม่มีเวลาเอาใจใส่และคอยสั่งสอนลูกได้เท่าที่ควร จึงคาดหวังสิ่งภายนอกให้ช่วยสอนลูกแทน นั่นคือสถาบันการศึกษา โดยแม่ทุกคนรักลูก คิดและมองการณ์ไกลเพื่อส่งเสริมให้ลูกมีการศึกษาที่ดี จะได้มีอนาคตที่ดี จึงส่งให้ลูกไปเรียนในโรงเรียนที่มีชื่อเสียงค่าเทอมแพงๆ เพราะคาดหวังคุณภาพจากสถาบันที่จะช่วยหล่อหลอมลูกของตน และที่ส่งให้ลูกเรียนในโรงเรียนสหศึกษา ไม่ให้ลูกเรียนโรงเรียนหญิงล้วนตามที่แม่ของตนเองแนะนำ ก็เพราะอยากให้ลูกสาวของตนมีอิสระ ไม่อยากให้เหมือนกับตนเองตอนที่อยู่ช่วงวัยเดียวกันกับลูกสาว ถูกบังคับ ถูกจำกัด ทำให้ขาดอิสระ

- ยาย เป็นบุคคลที่เคยผ่านเรื่องราวต่างๆ มามากมายในชีวิต มีประสบการณ์ หรือเรียกได้ว่า “อาบน้ำร้อนมาก่อน” แต่ยุคสมัยปัจจุบันจะมองว่า ยายเป็นคนไม่ทันโลก ไม่ทันสมัย หัวโบราณ พูดแนะนำอะไรไปก็ไม่มีใครเชื่อ ไม่มีใครฟัง

- ลูกสาว เป็นประเภทคิดน้อย เอาอารมณ์ความรู้สึกเป็นใหญ่ ไม่รู้จักคิดไตร่ตรอง ไม่นำเหตุผลมาใช้ในการตัดสินใจ อาจจะด้วยวัยที่ยังน้อย จึงขาดประสบการณ์ในเรื่องชีวิต  ที่บอกว่าโรงเรียนสอนเรื่องเพศศึกษาและการป้องกัน ตนเองรู้ดีหมด แต่พลาดท้อง นั่นสะท้อนให้เห็นว่า “มีความรู้ท่วมหัวเอาตัวไม่รอด”  และที่ว่า ผู้ใหญ่และสังคมสอนให้รู้จักป้องกันก่อนมีเซ็กซ์ แต่พอเด็กไปซื้อถุงยางอนามัย กลับมองด้วยสายตาวิพากย์ ทำเสมือนเด็กทำความผิดบาปร้ายแรง เป็นเรื่องน่าละอาย นั่นก็สะท้อนให้เห็นว่า สังคมไทยเป็นสังคมแบบไหน  ส่วนเรื่องที่ลูกสาวไม่คิดทำแท้ง นั่นเป็นเรื่องที่น่าชื่นชม แต่ในชีวิตจริง สภาพแวดล้อม สังคม และความจำเป็นที่บีบบังคับหลายๆ อย่าง อาจจทำให้จำใจต้องทำแท้ง -- ซึ่งทุกคนควรตระหนักรู้ไว้อย่างหนึ่งว่า การทำแท้งไม่ใช่วิธีหนึ่งในการวางแผนครอบครัว (กองทุนประชากรแห่งสหประชาชาติได้กล่าวไว้ตอนท้ายของหนังสั้น) – ดังนั้นถ้าตัวลูกสาวไม่อยากทำแท้งก็ต้องรู้จักยับยั้งชั่งใจ และท้องเมื่อพร้อม

แล้วมาถึงคำถามที่ว่า  “ท้องวัยเรียน…ผิดที่ใคร?”  

ในทัศนะและความคิดของผม ผมคิดว่า มีส่วนผิดกันทุกคน เริ่มตั้งแต่...

- แฟนของลูกสาว: ไม่มีความยับยั้งชั่งใจ ไม่มีความรับผิดชอบต่อการกระทำของตนเอง คือ ริจะมีเซ็กซ์ แต่ไม่เตรียมการป้องกันสำหรับฝ่ายหญิง เห็นแก่ตัวแก่ได้ คิดแต่จะมีเซ็กซ์กับผู้หญิงอย่างเดียว เมื่อฝ่ายหญิงถามว่า “มีถุง (ยางอนามัย) ป่าว?” – แฟนก็ตอบว่า “เราจะมีถุงได้ไงล่ะ เราไม่ได้มีอะไรกับใครบ่อยๆ นะ” – คำตอบนี้แสดงให้เห็นว่า น้องผู้ชายคนนี้ เคยมีประสบการณ์มีเซ็กซ์มาก่อน และน่าจะเป็นเด็กโรงเรียนเดียวกัน ย่อมแสดงว่าได้เรียนเรื่องเพศศึกษามาเหมือนกัน ซึ่งสมควรจะรู้จักการป้องกันก่อนการมีเพศสัมพันธ์ เป็นผู้ชายที่ไม่สามรถสรรหาคำบรรยายมานิยามคำเรียกให้ได้ เป็นผู้ชายประเภทอยากเอาฟรีโดยไม่ลงทุนอะไรเลย (ทำไมน้องผู้หญิงคนที่เป็นลูกสาวไม่รู้จักหยุดคิดสักนิดนะ)

- ลูกสาว: ใช้ความมีอิสระในชีวิตในรูปแบบที่ไม่ถูกไม่ควร ไม่ใช้เหตุผลนำชีวิต ใช้แต่อารมณ์ความรู้สึก คิดน้อย เอาแต่ง่ายเข้าว่า เช่น คิดมาก ไม่รู้จะทำไง ก็ “ช่างแ-ม่-ง” เลยทำให้ท้องโดยไม่พร้อม แต่มีสิ่งที่น่าชื่นชม คือ มีจิตใจดี ไม่คิดทำแท้ง 

- พ่อ: เป็นคน ego จัด คิดเข้าข้างแต่ตนเอง มองเห็นแต่ปัญหาและภาระของตนเองเป็นเรื่องใหญ่  เรื่องของครอบครัวไม่ใช่ธุระ มองเรื่องครอบครัวเป็นปัญหาธรรมดา  แต่อันที่จริงแล้วเรื่องครอบครัวเป็นเรื่องที่ซับซ้อนและละเอียดอ่อน คิดเข้าข้างตัวเองแบบผิดๆ เช่นที่ว่า ตนเองเป็นผู้ชาย จะไปสอนลูกสาวได้ยังไง – ซึ่งคนเป็นพ่อสามารถสอนลูกสาวได้หลากหลาย ยกตัวอย่างเช่น สอนเรื่องการเลือกคบผู้ชาย สอนให้ดูผู้ชายว่าเป็นคนแบบไหน สอนให้รู้ถึงธาตุแท้ของผู้ชาย สอนให้ลูกรู้ธรรมชาติและพฤติกรรมของผู้ชาย ช่วยลูกสาวแสกนว่าผู้ชายคนนี้น่าคบหาเป็นแฟนหรือไม่ เป็นต้น

- แม่: เป็น working woman เป็นผู้หญิงหัวสมัยใหม่ รับวัฒนธรรมและวิถีตะวันตกมาใช้ในการเลี้ยงลูก แต่คิดไม่รอบด้าน ไม่มีเวลาเอาใจใส่ลูกเท่าที่ควร คาดหวังกับสถาบันการศึกษามากเกินไปและหวังพึ่งให้สถาบันการศึกษาช่วยอบรมสั่งสอนลูกของตนเพียงอย่างเดียว โดยลืมไปว่า “ครูคนแรกของลูกคือพ่อแม่” และ “พื้นฐานที่ดีเริ่มต้นจากครอบครัว”

- ยาย: เป็นบุคคลที่มีประสบการณ์และผ่านชีวิตมามาก ถึงจะหัวโบราณ แต่ที่กล่าวถึงเรื่อง “รักนวลสงวนตัว” และเรื่อง “ชิงสุกก่อนห่าม” จะเป็นเรื่องที่ดีก็จริง แต่ไม่ปรับใช้ให้เข้ากับยุคสมัย ไม่ใช้หลักเหตุและผลในการอธิบายสั่งสอนลูกหลาน มีแต่ถ้อยคำแบบออกคำสั่งและคอยตำหนิ คอยบังคับบงการกะเกณฑ์ แต่ไม่ยอมอธิบายให้ลูกหลานเข้าใจ ทำให้ลูกหลานเกิดการต่อต้าน ไม่เห็นความสำคัญ ไม่ยอมทำตาม

สรุป ทุกคนต่างมีส่วนผิด และสถานบันครอบครัวเป็นเรื่องสำคัญ ความเข้าใจซึ่งกันและกันก็เป็นอีกเรื่องหนึ่งที่สำคัญไม่แพ้กัน หากทุกคนในครอบครัวพูดคุยเอาใจใส่และทำความเข้าใจกันมากกว่านี้ ลูกสาวก็คงไม่ท้องในวัยเรียน
comment67:“ท้องวัยเรียน...ผิดทีใคร”

จากคลิปที่ได้ดู หากถามว่าการท้องในวัยเรียน ผิดที่ใคร เราคิดว่าผิดที่สุดคงจะเป็นนักเรียนหญิงและชาย ที่ขาดการยั้งคิด และขาดการป้องกัน  ทั้งสองคนรู้ดี ว่าหากมีการป้องกัน  ก็อาจจะไม่ท้องได้ แต่พวกเขาเลือกที่จะรักสนุกและกลัวอีกฝ่ายจะไม่พอใจ จึงไม่ได้ป้องกัน  หลังจากนั้น เมื่อนักเรียนหญิงท้อง  และครอบครัวทราบ ทำให้เห็นได้ว่า จริงๆแล้ว เด็กไม่ได้รับการดูแล เอาใจใส่ที่ดีจากครอบครัว   ทุกคน (พ่อ แม่และยายของนักเรียนหญิง) ต่างโทษกันไปมา ไม่มีใครยอมรับความผิดของตนเอง และเอาเหตุผลของตัวเองต่างๆมาอ้าง เพื่อไม่ให้ตนเองผิด  

การเลี้ยงดูของผู้ปกครอง เป็นการเลี้ยงดูที่ยังไม่ถูกต้อง พ่อและแม่ ที่เอาแต่ทำงาน จึงเลือกวิธีเลี้ยงลูกแบบปล่อย  ยายที่ยังยึดถือความคิดตัวเอง (แต่ก็ยอมรับว่าหลายอย่างก็เป็นสิ่งที่ถูกต้อง ที่ควรสอนให้เด็กได้รับรู้) และเป็นความคิดที่ยังไม่ทันสมัยในการเลี้ยงดูเด็ก ทำให้เหมือนมีช่องว่างระหว่างการเลี้ยงดูแบบสมัยก่อนและการเลี้ยงดูแบบสมัยใหม่ ซึ่งการที่ขาดการเลี้ยงดูที่ดีจากผู้ปกครองหรือการให้คำแนะนำแก่ลูกที่อยู่ในช่วงหัวเลี้ยวหัวต่อนั้น ก็อาจเป็นอีกสาเหตุหนึ่ง ที่ทำให้นักเรียนหญิงขาดความยั้งคิดดังกล่าวเช่นกัน เพราะไม่ได้รับความรู้ที่ถูกต้อง 

สรุปคือทุกคนล้วนมีความผิด แต่ตามที่กล่าวไว้ในตอนต้น ผิดที่สุดคงจะเป็น นักเรียนหญิงและชาย ที่ขาดความยั้งคิดถึงผลที่จะตามมา  ในส่วนครอบครัว ก็ผิด ทีไม่ได้ดูแล เอาใจใส่ลูกได้มากเท่าที่ควร
comment68:ท้องในวัยเรียนผิดที่ใคร 
เด็กผู้หญิงและแฟนไม่มีความยับยั้งชั่งใจ ชิงสุกก่อนห่าม ไม่รู้จักป้องกัน ซึ่งก็รู้นะต้องป้องกันยังไงแต่ไม่ทำเพราะกลัวอาย 
แม่ปล่อยลูก เลี้ยงลูกสมัยใหม่ ปล่อยได้แต่ควรให้มีกรอบ และสอนในสิ่งที่เด็กควรรู้
ยายอยากให้เลี้ยงลูกแบบโบราณส่วนนึงก็ดีแต่โลกสมัยใหม่ ให้อยู่ในกรอบตลอดมันเป็นไปไม่ได้ แล้วที่จะบอกให้ทำแท้งนั้นเป้นสิ่งที่ไม่สมควรดูฐานะทางบ้านก็น่าจะเลี้ยงเด็กไหว
พ่อก็โทษโรงเรียน พอจะสอนลูกก็กลัวอายมัวแต่ทำงานทุกอย่างในบ้านจะฝ่ายแม่รับผิดชอบฝ่ายเดียว

สรุปเรื่องนี้ไม่มีใครผิดฝ่ายเดียวทุกคนควรรับผิดชอบร่วมกัน แต่จะเห็นอย่างนึงพอพ่อกับแม่รู้ก็จะโทษโรงเรียนเป็นอันดับแรก
comment69:ผมขอเดาว่า น่าจะเป็นเด็กทั้งคู่ ที่ผิดมากที่สุด

เนื่องจากเด็กหรือวัยรุ่นระดับนี้ น่าจะได้รู้แล้วว่า ต้องป้องกันยังไง แต่ไม่ทำ

เนื่องจากเด็กหรือวัยรุ่นระดับนี้ น่าจะได้รู้แล้วว่า การทำอย่างว่านั้น เสี่ยงติดโรค เสี่ยงตั้งครรภ์ แต่ก็ยังทำ (แม้ถุงยางก็ไม่สามารถป้องกันได้ทั้งร้อยเปอร์เซนต์)

เนื่องจากเด็กหรือวัยรุ่นระดับนี้ น่าจะได้รู้แล้วว่า ไม่ต้องสอดใส่ก็ได้ ใช้มือใช้นิ้วให้กันจนเสร็จสรรพก็ได้

แต่หากเด็กหรือวัยรุ่นระดับเขาและเธอนี้ไม่รู้ และไม่เคยรู้จริงๆ คงต้องโทษหลักสูตรการศึกษาหรือการเรียนการสอนด้วยครับ

ผมเดาเอาเองด้วยว่าบางทีน้องผู้ชายคงจะเคยดูหนังลามก ได้เห็นภาพการไม่ใช้ถุงยางอนามัยและการหลั่งข้างใน แล้วอาจเกิดการอยากทำเลียนแบบ โดยขาดการไตร่ตรองถึงความเสี่ยงต่อโรคและการตั้งครรภ์ ซึ่งถ้าในคลิปมีประเด็นในทำนองนี้ด้วย จะทำให้น้องผู้ชายผิดมากขึ้นไปอีก และโทษสื่อลามกอนาจารได้ด้วยว่าส่งเสริมให้ไม่ป้องกัน(หลั่งข้างในกันให้เห็นจะจะขนาดนี้ ผมเลยคิดว่าอาจกระตุ้นสัญชาตญาณการสืบพันธุ์ขึ้นได้)

และจากของท่านความคิดเห็นที่ 66 พอจะเห็นชัดขึ้นว่า น้องผู้ชาย มีแนวโน้มว่าอาจจะทำท้องแล้วไม่รับ ซึ่งโดยส่วนตัวผมแล้วผมจะโทษผู้ชายที่ทำท้องไม่รับ มากกว่าโทษน้องผู้หญิงที่ท้องป่อง (คือปกติแล้วผู้ชายมักจะเป็นฝ่ายกระทำ มากกว่าที่ผู้หญิงจะเป็นฝ่ายรุกหรือฝ่ายที่เก่งเรื่องบนเตียง เช่นใช้ท่าขย่มตออะไรทำนองนั้นเป็นต้น - - และกรณีแบบนี้ เมื่อไม่ใช่การโดนข่มขืน (หรืออย่างน้อยที่สุดคือไม่ได้แจ้งความเอาผิดฝ่ายชายในข้อกล่าวหาว่าข่มขืน) ก็จะทำแท้งไม่ได้ตามกฎหมาย (ถ้าทำก็ต้องทำแท้งเถื่อนซึ่งเสี่ยงต่อชีวิตและผิดกฎหมาย) ต้องใช้เหตุผลอื่น เช่นสภาพร่างกายน้องผู้หญิงต้องเข้าข่ายไม่เหมาะสมที่จะตั้งครรภ์จริงๆ เช่นปล่อยตั้งครรภ์ไว้แล้วจะเป็นอันตรายต่อน้องผู้หญิงเป็นต้น จึงจะมีโอกาสขอทำแท้งได้ตามกฎหมาย การตั้งครรภ์เป็นเรื่องที่ยากลำบากจริงๆ เพราะอย่างนั้นเองโดยปกติแล้วผมก็มักจะเห็นใจฝ่ายหญิงมากกว่าในเรื่องนี้)

- - - - - - - - - - - - - - - - - - - - - - - - - - - - - - - - - - - - - - - -

ข้างล่างของผมนี้ ไม่ได้ตอบตามคลิป แต่อยากเสนอแนะครับ 

จากการคาดเดาของผมในข้างบน ที่พาดพิงนอกเรื่อง(นอกเนื้อเรื่องในคลิป)ไปถึงสื่อลามก ผมก็เลยขยายความว่า มีสมมติฐานของผมเองอีกอย่างหนึ่ง (สมมติฐานนี้ ผมคิดขึ้นเอง แต่ถ้าไปซ้ำกับสมมติฐานของท่านอื่นที่มีอยู่แล้ว ก็กราบขออภัยครับ) 

คือ บางที การที่เยาวชนมีเรื่องอย่างว่ากันโดยไม่ใช้ถุงยางนั้น บางทีอาจเป็นเพราะต้องการเลียนแบบหนังลามกของญี่ปุ่น(ที่แทบจะไม่ใช้ถุงยางอนามัยกันเลย)ก็ได้ 

โดยเฉพาะวัยรุ่นชาย อาจจะอยากลองไม่ใช้ถุงยางและแตกใน(หลั่งข้างใน)เหมือนในหนัง อยากรู้ว่ามันเป็นยังไง ต่างจากการใช้ถุงยางและการหลั่งในถุงยางหรือไม่อย่างไร ซึ่งเรื่องนี้ผมก็ยอมรับเลยว่า อยากรู้ เช่นกัน แต่โชคดีที่ผมไม่มีที่ให้ลอง (ล้อเล่น แต่ผมก็ไม่มีที่ให้ลองจริงๆแหละ) และผมกลัวติดเชื้อเอชไอวี หรือกามโรคอื่นๆ เลยไม่กล้าทำแบบนั้น

ฉะนั้นผมเองจึงอาจต้องโทษสื่อลามกอนาจารด้วย ที่ "ส่งเสริมให้ไม่ป้องกัน" เพราะจะเห็นได้ชัดเลยว่าสื่อลามกอนาจารส่วนใหญ่ไม่มีการป้องกัน คือไม่ใช้ถุงยางและแตกใน(หลั่งข้างใน)ให้เห็นอย่างชัดเจน ทำให้ผู้ชายบางคน(รวมทั้งผม)อยากรู้อยากลองว่ามันจะเป็นยังไง หรือผู้ชายบางคนอยากทำตามเพราะว่าภาพที่เห็นน้ำเข้าROOน้ำออกROOกันจะจะนั้นมันถึงใจถึงอารมณ์ อยากเห็นภาพนั้นและอยากรับรู้ถึงความรู้สึกนั้นเองบ้าง (ผมว่าบางทีสัญชาตญาณการสืบพันธุ์ของผู้ชายมันอาจจะถูกกระตุ้นมากที่สุดในฉากจบที่มีน้ำเข้าROOน้ำออกROOกันจะจะนี่แหละ) เมื่อมารวมกับการขาดการไตร่ตรอง การคิดไม่รอบคอบ อารมณ์ทางเพศชั่ววูบ หรืออื่นๆ ของเยาวชนชายบางคนหรือผู้ชายบางคน ก็อาจจะทำให้เขาหลวมตัวไม่ใช้ถุงยางอนามัย(เสี่ยงเอชไอวี เสี่ยงกามโรคต่างๆ) และทำหลั่งข้างในเลียนแบบหนัง(มักจะทำให้ผู้หญิงท้อง)ไปจนได้
comment70:ชิวิตของคนเราไม่สมบูรณ์หมดทุกคนหรอก   แต่สิ่งที่ทำทุกครั้งต้องมีสติ   หากทำไปแล้วก็ไม่มีโอกาสกลับมาแก้ไขได้

ฉะนั้น   ทำอะไรไปแล้ว ก็ต้องรับผิดชอบต่อตนเองและผู้อื่นครับ
comment71:ผิดที่ค่านิยมของสังคม ที่มองว่าการท้องในวัยเรียนเป็นเรื่องที่ผิด ว่าการมี sex ในวัยเรียนเป็นเรื่องผิด ทั้งทั้งที่เมืองนอกเขาให้อิสระเรื่อง sex มากกว่าเมืองไทย แต่ปัญหาท้องในวัยเรียนนั้นน้อยกว่า เพราะอะไร
เพราะ เขามองว่า sex คือเรื่องปกติ การใช้ถุง การพกถุงคือเรื่องปกติ เราไม่ได้กลัวท้อง แต่เรากลัวติดโรค เหมือนพกยาไว้เผื่อฉุกเฉิน ไม่ใช่เรื่องหน้าอาย ถ้าสังคมยอมรับได้ว่า sex คือเรื่องปกติ ต่อให้พ่อแม่ญาติพี่น้องไม่สอน เด็กก็จะรู้เองว่าต้องทำยังไง เพราะสังคมได้สอนเขามาแล้ว
comment72:ผิดที่ค่านิยมนะคะ คือจะว่าเด็กพ่อแม่หรือครอบครัวก็ไม่ถูก ดูจากตอนต้นทั้งที่เขาทั้งคู่ต่างมีถุงยาง แต่ไม่เลือกที่จะใช้มัน....เป็นเพราะอยู่ในสังคมที่ไม่มีการพูดเรื่องนี้แบบเปิดเผย บอกให้ยืดอกพกถุง แต่ทุกๆคนกลับเจอสีหน้าแบบอ้าวมาถุง เป็นเด็กเป็นเล็กจะ..กันซะแล้ว...แต่ทั้งสังคมก็ปลูกฝังให้เลี้ยงลูกแบบฝรั่ง แต่ไม่เอาค่านิยมฝรั่งมาด้วย ทั้งการพูดแบบตรงไปตรงมา ก็ยังไม่มีเหมือนเดิม....ยากนะที่จะหาคนผิด บางทีก็ควรจะโทษทีตัวเองด้วยนะ ที่ไม่คิดถึงสิ่งที่จะตามมา #คิดเยอะๆนะ
comment73:สำหรับความคิดเรา เราว่ามันคือการเรียนรู้ มันคือบทเรียนอย่างนึงแต่... มันแตกต่างจากการเรียนหนังสือคือไม่ต้องมีใครมาสอน ไม่ต้องมีครู ไม่ต้องมีที่ปรึกษา มีแต่ตัวเราเนี่ยแหละที่อยากเรียนรู้ เวลาสอบตกก็ต้องแก้ เหมือนกันเวลาที่เราทำชีวิตเราพังเราก็ต้องแก้ไข ทุกอย่างมีทางออกแต่แค่ต้องหา หรือให้คนในครอบครัวช่วยหาทางออก ครอบครัวก็เปรียบเหมือนครู เวลาเราสอบตกเราต้องให้ครูช่วยชี้เพื่อที่จะแก้ข้อสอบ ชีวิตก็เหมือนกันเวลาเจอปัญหา ครอบครัวต้องอยู่เคียงข้างและช่วยหาทางออก👍
comment74:ใช่คะ กันไว้ดีกว่าแก้
comment75:ไม่มีใครผิดหรอก ต่างคนก็มีหน้าที่ของตัวเอง เพียงแค่เรามีสติ รู้ว่าตัวเองกำลังทำอะไรอยู่ คิดถึงผลที่จะตามมาในภายหลัง ทำแล้วดีหรือไม่
วัยรุ่นเป็นไว้แห่งการเรียนรู้ก็จริง แต่ว่าเราเรียนรู้ในแบบไหนมากกว่า เรียนรู้แค่ครั้งเดียวหรือเรียนรู้ไปเรื่อยๆ เวลาทำอะไรผิดอย่าไปโทษคนอื่น ดูตัวเองก่อนว่าสิ่งที่ทำตัวเองเป็นคนก่อให้มันเกิดไม มันมีหลายวิธีมากกับการแก้ปัญหาต่าง  เพียงแค่ว่าเราจะแก้ปัญหานั้นไมหรือปล่อยมันไปเรื่อยๆจนสุดท้ายมันก็สายเกินไป ไม่มีใครอยากให้ปัญหามันเกิดหรอก มันอยู่ที่เราจะสร้างปัญหาขึ้นมาไมเท่านั้นเอง ทำอะไรที่มันถูกอย่าอาย ทำผิดสิต้องอาย
อย่าโทษครอบครัว มันอยู่ที่ตัวเรา
comment76:ไม่มีใครผิด ไม่มีใครถูก เด็กริจะมีความรักก็ควรรู้จักป้องกัน แต่ในเมื่อพลาดมาแล้วสิ่งที่ต้องทำคือยอมรับและหาทางออก การเรียนไม่ใช่ทั้งหมดของชีวิต ความถูกต้องคือการเอาเด็กไว้ พอคลอดค่อยคิดเรื่องเรียนต่อ ไม่มีใครแก่เกินเรียน ส่วนพ่อแม่ในเมื่อลูกทำผิดพลาด สิ่งที่ควรทำคือการให้กำลังใจและหาทางออกไปพร้อมกับลูก ไม่ควรโยนว่าเป็นความผิดของใคร สิ่งที่มันผิดพลาดไปแล้ว ในสถาบันครอบครัวคือการอยู่ข้างๆกัน
comment77:สำหรับเรา จะเรียกว่าผิด ก็ไม่เชิง เราอยากเรียกมันว่า "ความไม่ตระหนัก" หรือ "รู้เท่าไม่ถึงการณ์" มากกว่าค่ะ
ตั้งแต่เด็กทั้งคู่ ผู้ปกครอง โรงเรียน หรือแม่แต่สังคมรอบข้าง และไม่รอบข้าง
คือมันเป็นเหตุการณ์ที่ถ้าถามว่าหลีกเลี่ยงได้มั้ย? ก็ตอบว่าได้
แล้วป้องกันได้มั้ย? ก็ตอบว่าได้
ถ้าได้... แล้วทำไมมันถึงยังเกิดขึ้น? ก็เพราะ "ไม่ตระหนักถึงมัน" หรือตระหนักถึงผลกระทบไม่มากพอ

อย่างไรก็ตาม หากเหตุการณ์เกิดขึ้นแล้ว
เราไม่สนับสนุนกับประจาน การกล่าวหาเด็กหรือผู้ปกครองเด็กว่าไม่ใส่ใจ สอนลูกไม่ดี หรืออะไรก็ตามเลยค่ะ
แทนที่จะเอาเวลาไปคิดด่า ก็เอามาช่วยแก้ปัญหาเค้าดีไหม?
มันไม่ใช่เรื่องใกล้ตัวเรา เราเองก็มีเพื่อนที่เสียอนาคตเพราะเรื่องแบบนี้เหมือนกัน
แต่โชคดีที่เพื่อนเรามีคนให้กำลังใจเยอะ เลยผ่านมาได้ถึงวันนี้มีการมีงานทำเลี้ยงลูกสร้างครอบครัวได้
... ค่ะ แต่ก็ใช่ว่าทุกคนจะโชคดีแบบเพื่อนเรา

สรุปค่ะ เรายังยืนยันว่าไม่มีใครผิด แค่ไม่มีใครทำถูกเท่านั้นเอง
หรือถ้าจะเอาคนผิดให้ได้ ก็ผิดมันทุกคนนั่นแหละค่ะ
อย่างกรณีเพื่อนเราที่เล่าข้างต้น เราก็คิดว่าเราเองก็ผิด ผิดที่เรายังไม่ตระหนักถึงมันมากพอ ถ้าวันนั้นเราเตือนเพื่อนหนักแน่นกว่านี้ อะไรๆ ที่ตามมามันคงไม่เกิด
แต่มันเกิดขึ้นไปแล้วค่ะ ที่เราทำได้ก็คือให้ความช่วยเหลือมากที่สุดที่เราทำได้
comment78:ความผิด"ผู้ปกครอง" ความพลาดของ"ตัวเอง"
ความผิดในที่นี้คือปัญหาเกิดขึ้นแล้วจำเป็นต้องมีผู้ที่ต้องรับผิดชอบ ถ้ามานั่งถกปัญหา คุยกัน ในปัญหาท้องก่อนวัยอันควร สถาบันครอบครัว คนที่เป็นหัวหน้าครอบครัว หรือผู้ปกครองต้องรับผิดชอบส่วนหนึ่งเพราะเป็นคน"เลี้ยงดู"
เด็กที่ท้องก่อนวัยอันควร ส่วนมากจะขาดความอบอุ่นหรือไม่ก็ติดเพื่อน ผู้ปกครองที่ไม่มีเวลาสอนวิชาสุขศึกษา คือเรื่องเพศกับลูก พูดคุยแบบตรงไปตรงมา ก็เสี่ยงที่จะเกิดกรณีท้องขึ้นมาได้
เพราะฉะนั้นในสถานการณ์ดังกล่าวในเรื่อง I'm Pregnant ต่างฝ่ายต่างก็โยนความผิด ไม่อยากจะรับผิดชอบ ถ้าพูดถึงว่าใหัอิสระเกินไป หรือไม่มีเวลาสอนผิดไหม นั่นก็เป็นความผิดส่วนหนึ่งเท่านั้น
เพราะตัวเด็กเองก็พลาดด้วย ที่ทำอะไรตามใจตัวเอง ก็ต้องยอมรับผลที่เกิดขึ้นใหัได้ กล้าทำก็กล้ารับปัญหาชีวิตของตัวเอง ชีวิตใคร ใครก็รัก รักแบบไหนก็กำหนดเอาเอง 
กรณีในเรื่อง " I'm Pregnang "เป็นความผิดที่ต้องรับร่วมกัน  เป็นเหมือนเส้นทางครอบครัวนั้นๆ 
ท้องก่อนวัยอันควรเป็นปัญหาใหญ่ของครอบครัว ต้องมีผู้รับผิดมากกว่าหนึ่งคน คือพ่อ/แม่ และตัวเด็กเอง
สุดท้ายก็มานั่งคิด ว่าจะให้เด็กชื่ออะไรดี
comment79:จากคลิปที่ดู ทุกคนผิดหมดเลยค่ะ ด้านทัศนคติเกี่ยวกับการมีเพศสัมพันธ์
เด็กสองคนผิดด้านทัศนคติในการใส่ถุงยาง ไม่กล้าใส่เพราะกลัวอีกฝ่ายคิดว่าตัวเองช่ำชองหรือเตรียมพร้อมก่อนมี sex 

ยายผิดเรื่องกรอบความคิดที่ว่าการมีเพศสัมพันธ์ในเด็กวัยรุ่นเป็นเรื่องที่ยอมรับกันไม่ได้ 
ทั้งที่ความจริงการมีเพศสัมพันธ์มันเป็นเรื่องธรรมชาติ แต่เราต้องรู้จักป้องกัน

พ่อผิดที่คิดว่าเรื่องนี้ควรเป็นแม่ที่ต้องสั่งสอน เพราะเป็นผู้หญิงด้วยกัน
เอาแต่อ้างว่าตัวเองหาเงินทำงานส่งลูกเรียน เรื่องในบ้านปล่อยให้เป็นหน้าที่ของแม่

แม่ก็อ้างว่าไม่ใช่หน้าที่ตัวเองคนเดียวที่ต้องสอนลูก 
ความจริงพ่อกับแม่ควรร่วมกันปลูกสอนลูก 

ผิดที่สังคม มองว่าการซื้อถุงยางเป็นเรื่องที่ดูไม่ดี 
เราควรร่วมกันเปลี่ยนค่านิยมของสังคมในเรื่องการซื้อถุงยางเช่นกัน
comment80:ความเห็นของคนส่วนใหญ่ก็คงผิดทั้งเด็กและผู้ปกครอง แต่มุมมองของดิฉัน ดิฉันมองว่ามันเป็นที่ตัวเด็กค่ะ

                         จริงอยู่ที่ผู้ปกครองก็เป็นส่วนหนึ่งในความผิดพลาดครั้งนี้ โดยเอาแต่ยึดติดกับคำว่าหน้าที่ๆ ซึ่งการสอนลูกมันเป็นสิ่งที่คนเป็นพ่อแม่ควรสอนลูกอยู่แล้ว จะหน้าที่หรือไม่คุณก็ต้องสอน เพราะลูกเปรียบเสมือนหน้าตาของพ่อแม่ คุณจะรู้สึกอย่างไร ถ้าเขามาด่าลูกเราว่า"เด็กคนนี้พ่อแม่ไม่สั่งสอน" นั้นหมายความว่าเขาว่าคุณด้วย ดังนั้นคุณไม่ควรจะเอาแต่โยนกันเลี้ยงโยนกันสอน คุณควรจะใส่ใจ เป็นห่วง ดูแลอย่าใกล้ชิด เข้าใจ ไม่ตีกรอบมากจนเกินไป คอยให้กำลังใจเป็นที่ปรึกษามากกว่า เมื่อคุณทำเช่นนี้แล้ว ไม่ว่าเด็กจะทำอะไรเขาจะนึกถึงหน้าคุณเสมอและจะพยายามไม่ทำเรื่องที่ทำให้คุณต้องเสียหน้าเพราะเขารักคุณ
                           
                           แล้วทีนี้ที่ดิฉันบอกว่า "เด็กผิดผู้ปกครองไม่เกี่ยว" หมายความว่าอย่างไร?

                           ปัจจุบันดิฉันอายุ 17 ปี ซึ่งวัยก็น่าจะพอๆกับเด็กผู้หญิงในคลิปที่ดู และรอบตัวของดิฉัน ไม่สิ สังคมทุกวันนี้ก็เป็นเช่นนั้น มันก็มีทั้งครอบครัวที่ไม่เข้าใจลูก ตีกรอบ หรือครอบครัวแตกแยก ฯลฯ ที่ส่งผลให้เด็กต้องเป็นแบบนี้ เด็กไม่สามารถปรึกษาใครได้ มีช่องว่างระหว่างเด็กกับผู้ใหญ่ ทำให้วัยรุ่นอย่างเราไม่กล้าเปิดใจกับคนในครอบครัว แล้วทำสิ่งต่างๆลงไปด้วยความรู้เท่าไม่ถึงการณ์ สรุป เพราะผู้ปกครองเลี้ยงไม่ดี สถาบันครอบครัวไม่แข็งแรง อย่างนั้นหรอ? แล้วครอบครัวที่อบอุ่นสอนลูกดี เอาใจใส่ดี พยายามเข้าใจลูก แต่เด็กก็ยังคงมีปัญหาแบบนี้ขึ้นอีก ที่นี้ถามว่ามันใช่แค่ที่ผู้ปกครองใช่ไหม?

                            ไม่ว่าครอบครัวจะดีหรือไม่ดีมันอยู่ที่ตัวเราเลือก โรงเรียนทุกโรงเรียนเขาก็สอนทำไมจะไม่สอน ตัวอย่างก็มีมากมายให้เห็นในสังคม แต่เป็นเพราะเด็กเองที่ไม่รู้จักยับยั้งชั่งใจ รู้ทั้งรู้ว่าอะไรควรไม่ควร และรู้ทั้งรู้ว่าผลลัพธ์ของสิ่งที่ได้กระทำจะเกิดอะไรขึ้น เราโตแล้วเรื่องบางเรื่องมันไม่จำเป็นต้องให้ใครมาสอน มาคอยบอก ต้องเรียนรู้ด้วยตัวเอง ต้องคิดเองเป็น ไม่ใช่ว่าเออรู้อยู่แล้วว่าไม่ดี แต่ก็ยังทำ แล้วค่อยโยนภาระหรือความผิดให้พ่อแม่ที่ไม่ได้สอน มันถูกต้องแล้วหรอ?

                              ส่วนหลังต่อจากนี้จะขอนอกเรื่องสักนิดเพราะอยากให้มองอีกมุมบ้าง มุมที่ใครหลายคนได้มองข้ามไป
                              
                            ผู้ปกครองที่บางทีท่านไม่สามารถเอาใจใส่เราได้ตามที่เราต้องการหรือไม่ว่าง ไม่เข้าใจเราบางเรื่อง ดิฉันอยากให้ลองมองอีกมุมหนึ่งมุมของท่าน ว่าพวกท่านต้องเหนื่อยแค่ไหนที่เลี้ยงเรา กว่าเราจะโตขึ้นมาได้กว่าเราจะเรียนจบ ไหนจะภาระค่าใช้จ่ายต่างๆ เรื่องเครียดอื่นๆท่านก็มี อย่าคิดว่าพวกท่านไม่รักเรา ไม่ใส่ใจเราแล้ว บางทีนั้นอาจเป็นทั้งหมดที่พวกท่านสามารถให้เราได้ก็ได้ ดิฉันอยากย้อนถามพวกคุณว่า เคยถามพวกท่านว่า เหนื่อยไหม? เคยเอาน้ำให้พวกท่านดื่มหลังเลิกงานหรือเปล่า? เคยทำอะไรให้พวกท่านภูมิใจแล้วบ้างไหม? ทำหน้าที่ลูกอะไรบ้างหรือยัง? แค่นี้ละคะที่อยากให้ลองมองบ้าง
comment81:ผิดทุกฝ่าย โดยเฉพาะตัวเด็กเองผิดมากที่สุด เพราะโตพอสมควรแล้ว มีความรู้ มีกรอบารีต ให้พิจารณาแล้ว เมื่อตัดสินใจทำแล้วก็ต้องยอมรับผลที่ตามมา
comment82:ท้องวัยเรียน ผิดที่ตัวเด็กเองมากที่สุด รวมถึงผู้ชาย พ่อแม่หรือสิ่งแวดล้อมอาจมีอิทธพลต่อเด็ก แต่สิ่งที่สำคัญที่สุดคือ ตัวเด็กเอง ไม่มีใครมีอิทธิพลต่อการกระทำของเด็กมากกว่าความคิดของเขาเอง สิ่งที่เกิดขึ้นย่อมมาจากสิ่งที่เขาได้ตัดสินใจทำลงไป เด็กโตขนาดนี้แล้วย่อมรู้ว่าทำแล้วจะเป็นอย่างไรต่อไป เพศศึกษาเด็กต้องเคยเรียน ย่อมรู้วิธีป้องกัน รู้วิธีปฏิเสธ ควรทำหรือไม่อย่างไร แต่อยู่ที่เด็กว่าคิดได้ไหม รวมถึงผู้ชาย ควรให้เกียรติผู้หญิง หรือถ้าเผลอมีอะไรกันจริงๆ ถุงยางอนามัยก็มี เด็กเขารู้แต่แค่เขาไม่ทำ แต่ถ้าหากเกิดพลาดแล้วหรือเกิดสิ่งที่คาดไม่ถึง ก็ไม่คารซ้ำเติม ตัวเด็ก ผู้ชาย ผู้ปกครองของทั้งสองฝ่าย ควรช่วยกันแก้ไข เพราะถ้าเป็นเด็ก เขาอาจแก้ไขปัญหาด้วยตัวเองไม่ได้หรือทำให้ปัญหาผิดพลาดมากกว่าเดิม
comment83:ผิดที่ใคร เอาตรงๆ ก็ผิดที่ตัวเด็กเองนั่นแหละ 
เพราะ 
1. ผู้หญิงไมไ่ด้ถูกข่มขืน เป็นคนเต็มใจเอง = เปิดประตูให้
2. ถ้าบอกว่าผิดที่พ่อแม่ งั้นเด็กทุกคนต้องพลาดท้องก่อนวัยอันควรใช่มั้ย? ก็ไม่ใช่ ทำไมบางคนพ่อแม่ไมไ่ด้สอนแต่เค้าคิดได้เองล่ะ หลายคนดันไปคิดว่า ไม่เป็นไรหรอก เราไม่ท้องหรอก ไม่อันตรายหรอก จบตั้งแต่ปล่อยให้มีความคิดแบบนี้แล้ว
3.ถ้าบอกว่าผิดที่สังคม? สังคมจะสอนไม่สอน ล่อแหลมยังไง เด็กก็มีโอกาสท้องได้อยู่ดี อย่างเมกา ถามว่ามีคุณแม่ท้องในวัยเรียนเยอะมั้ย ก็มีอยู่ดี แค่อัตราการท้องมันน้อยกว่าในสังคมไทย เพราะมันขึ้นอยู่กับตัวเด็กเอง

คนที่ต้องรับผิดชอบก็คือตัวเด็กเอง ชีวิตของเด็กเอง เรามีสิทธิที่จะทำอะไรก็ได้ แต่เราต้องรับผิดชอบในส่วนของการกระทำนั้นด้วย ถ้าพ่อแม่ช่วยรับผลนั้นก็ถือว่าโชคดีไป ถ้าไม่เราก็ต้องหาทางออก จัดการกับชีวิตตัวเอง
comment84:เรื่องนี้ต้องโทษสังคม เพราะปัจจุบันนี้เราเปิดรับวัฒนธรรมจากต่างประเทศทั้งหมด มีสื่อโซเชี่ยลมากมาย โลกเปิดกว้างขึ้น วัยรุ่นเป็นวัยที่เป็นหัวเลี้ยวหัวต่อ ต้องการหาประสบการณ์ ยิ่งสื่อลามกอนาจารสมัยนี้แชร์กันเร็วยิ่งกว่า 4G แล้วในสื่อต่างๆ มีการโชว์เพื่อแข่งขันกับเพื่อน เพื่อเพียวต้องกันยอด Like เท่านั้น โดยไม่นึกถึงตัวเองในสิ่งที่จะตามมา 

การมีเพศสัมพันธ์ในวัยเรียน ก็ไม่เหมาะสม เพราะยังไม่ถึงวัยอันควร แต่จะให้พ่อแม่ผู้ปกครองไปห้ามไม่ให้วัยรุ่นมีเพศสัมพันธ์เป็นไปได้ยาก ทางแก้ไขที่ดีคือควรให้ความเข้าใจเขาเกี่ยวกับการมีเพศสัมพันธ์ที่ถูกต้อง นั่นก็คือการให้เขาป้องกันโดยการใช้ถุงยาง เพื่อป้องกันการท้องในวัยเรียนและป้องกันโรคติดต่อทางเพศต่างๆ
comment85:“ท้องวัยเรียน…ผิดที่ใคร?”​
คำตอบนี้มาจากใจเลยค่ะ ..ทำไมเมื่อเกิดเหตุการณ์แบบนี้ จะต้องมานั่งคิดหาคนผิดด้วยละ??
ก็เพราะเป็นแบบนี้ไง ถึงไม่มีความสุข เมื่อเกิดเรื่องขึ้นแล้ว ไม่ว่าจะเรื่องอะไรก็ตาม มันไม่ใช่เวลาที่จะมาตามหาคนผิดนะคะ
เราควรจะวางแผนรับมือกับมันจะดีกว่าปะ การมานั่งโทษกันเองว่าใครผิดใครถูก สุดท้ายไม่ได้อะไรเลย
แถมยังบั่นทอนความรู้สึกดีๆซึ่งกันและกันอีก คุณคิดเหมือนกันไหมคะ ?
comment86:ผิดที่สังคมไม่ยอมรับ

หากทุกคนยอมรับและมองว่ามันเป็นเรื่องปกติ เหตุการ์ทุกอย่างก็จะปกติ ทุกคนก็จะมีจุดยืน ปัญหาทุกอย่างก็จะยุติ ปัญหาทุกอย่างมีทางแก้มีทางออก
ถ้าถามหาว่าใครผิด คนที่ถามนั้นแหละ คือคนที่ผิด ผิดที่ถามเพราะคำตอบที่ได้ มันผิด!ทั้งหมด

ความคิดส่วนตัว อย่าละเบิดลงที่ผมนะ ><
comment87:ท้องวัยเรียนผิดที่ใคร ???
           ปัญหาการมีเพศสัมพันธ์ก่อนวัยอันควร  เป็นปัญหาที่มีมานานและเป็นปัญหาใหญ่ระดับประเทศ  เพราะเมื่อมีเพศสัมพันธ์ขึ้น  ปัญหาที่ตามมาคงหนีไม่พ้นความเสี่ยงจากการตั้งครรภ์   เมื่อไม่พร้อมก็นำไปสู่การทำแท้ง  ซ้ำร้ายบางครั้งก็อาจมีการติดโรคทางเพศสัมพันธ์ตามมา   ปัจจุบันพบว่าช่วงอายุของการตั้งครรภ์มีแนวโน้มลดลง  พบในเด็กอายุต่ำกว่า 10ปี  มีจำนวนเพิ่มมากขึ้น
     สาเหตุที่ทำให้ท้องวัยเรียนนั้นมีหลายสาเหตุ  แบ่งเป็น  3  ฝ่าย
1.ตัวเด็กเอง  วัยเรียนเป็นวัยที่มีวุฒิภาวะทางอารมณ์ไม่พร้อม  เด็กมีความคึกคะนอง  อยากลองผิดลองถูก  ชอบอิสรเสรีในการดำเนินชีวิต  ไม่ชอบให้ใครกำหนดกฎเกณฑ์ประเภท  ยิ่งห้ามเหมือนยิ่งยุ  บางคนมีโลกส่วนตัวสูง  หมกมุ่นอยู่กับตัวเองมากเกินไปเช่นการใช้อินเตอร์เนตเข้าดูเวปไม่เหมาะสม   นอกจากนี้ความรักที่เด็กวัยเรียนมีเป็นความรักแบบอยากใกล้ชิด อยากครอบครอง  ไม่ใช่ความรักที่จะพร้อมรับผิดชอบจึงทำให้เด็กขาดความยับยั้งชั่งใจ  ประกอบกับระดับฮอร์โมนที่สูงขึ้นผลักดันให้เด็กมีความต้องการทางเพศเพิ่มมากขึ้น

2.ครอบครัว  เด็กบางคนขาดความรักเอาใจใส่จากพ่อแม่  ผู้ปกครอง เช่น เด็กกำพร้า  เด็กที่พ่อแม่ทำงานหนักไม่มีเวลาให้  เด็กจากครอบครัวที่มีลูกหลายคนดูแลไม่ทั่วถึง  ทำให้ละเลยการให้คำปรึกษา  ให้ความรู้เรื่องเพศสัมพันธ์แก่บุตร  บางครอบครัวเห็นว่าการพูดคุยเรื่องเพศศึกษาเป็นเรื่องที่ผิดน่าอายควรปกปิดไว้  ให้ลูกศึกษาที่โรงเรียนก็เพียงพอแล้ว   แต่หารู้ไม่ว่าการพูดคุยอย่างใกล้ชิดโดยให้ความเข้าใจแก่ลูก  เป็นการเริ่มต้นที่ดีและง่ายที่สุดที่เด็กจะเข้าใจนำไปสู่การติดอาวุธทางปัญาให้แก่ลูกเพื่อที่จะพร้อมที่จะป้องกันตนเองจากปัญหาสังคมและสิ่งยั่วยุต่างๆได้ดีขึ้น

3.สังคมและสิ่งแวดล้อม   ปัจจุบันสื่อต่างๆวัยรุ่นเข้าถึงได้ง่ายมาก  เช่น สื่อลามกอนาจารในหนังสือ  ซีดี  และโลกออนไลน์ที่ทำให้เด็กอยากรู้อยากเห็นอยากทดลอง   การลอกเลียนแบบวัฒนธรรมที่ผิดๆจากต่างประเทศ  เช่นการอยู่กินก่อนแต่งงาน  การมีเพศสัมพันธ์แบบเก็บแต้ม  การคลั่งวัตถุนิยมจนเอาตัวเข้าแลก  การใช้ยาเสพติด  ของมึนเมาจนขาดสติ

        ซึ่งสาเหตุต่างๆเหล่านี้นำไปสู่การมีเพศสัมพันธ์และเกิดท้องในวัยเรียน    ซึ่งส่งผลกระทบต่างๆตามมาเช่น ต่อตัวเด็กเอง  ทำให้เสียอนาคต  เมื่อมีลูกเด็กๆก็จะไม่มีความต้องการในการเรียนรู้สิ่งต่างๆ  ทำให้ไม่อยากไปโรงเรียนขาดเรียน  บางรายต้องลาออกมาเลี้ยงลูก ขาดโอกาสที่จะศึกษา มีอนาคตที่ดีและสวยงาม  และการเลี้ยงลูกโดยขาดวุฒิภาวะทางอารมณ์ส่งผลให้เกิดการทอดทิ้งลูกให้กลายเป็นเด็กกำพร้าซึ่งเป็นปัญหาสังคมเพิ่มอีกปัญหาหนึ่ง  นอกจากนี้การมีลูกเมื่อไม่พร้อมส่งผลให้เกิดความทุกข์ใจแก่สมาชิกในครอบครัวทำให้มีค่าใช้จ่ายในการเลี้ยงดูเพิ่มขึ้น  ส่งผลต่อสถานะทางการเงินของครอบครัว  บางรายถึงขั้นทะเลาะเบาะแว้งและหย่าร้างกันในที่สุด  นอกจากนี้อาจเกิดโรคติดเชื้อทางเพสสัมพันธ์  เพราะวัยรุ่นส่วนมากไม่รู้จักป้องกัน  เช่น กามโรค  โรคเอดส์ เกิดความทุกข์ทรมานและทำให้เสียชีวิตในที่สุด

    จากคลิป ท้องวัยเรียนผิดที่ใคร
       ในความคิดเห็นของดิฉันคิดว่าไม่ใช่ความผิดของคนใดคนหนึ่ง  ดังเช่นในคลิปเรื่องนี้สะท้อนให้เห็นถึงความคิดของสมาชิกแต่ละช่วงวัยในครอบครัว ที่ล้วนแล้วบ่งบอกถึงความรู้ไม่จริงไม่ถ่องแท้ในเรื่องของเพศศึกษากับช่วงวัยรุ่น  ลูกสาวรู้แต่ว่าอยากมีเพศสัมพันธ์ แต่ไม่สนใจเรื่องการป้องกันตนเองจากการตั้งครรภ์ เพราะมัวแต่อายคู่รักและสังคมที่จะซื้อหรือพกถุงยางอนามัยหรือแม้แต่อายจนไม่กล้ารักษาสิทธิ์ขอตนยืนกรานปฏิเสธหากฝ่ายชายไม่ยอมใช้ถุงยางอนามัย  พ่อและแม่ที่เกี่ยงกันในเรื่องการเลี้ยงดูอบรมสั่งสอนบุตร  ยายกับแม่ที่ถกเถียงกันเรื่องของการให้อิสระหรือบังคับให้อยู่ในกรอบซึ่งล้วนแล้วแต่เป็นความคิดที่สุดโด่ง  เพราะอิสระของวัยรุ่นควรอยู่ในความดูแลของผู้ใหญ่     และที่สำคัญที่สุดเมื่อเกิดปัญหาท้องในวัยเรียนแล้วครอบครัวควรให้ความรักและยอมรับและสังคมควรไม่ควรตอกย้ำปัญหาที่เกิดขึ้น  เพราะอาจเป็นเหตุผลักดันให้เด็กแก้ปัญหาในทางที่ผิดเช่นทำแท้ง หรือถึงขั้นฆ่าตัวตาย  แต่ถ้าทุกคนช่วยกันคิดแก้ปัญหาอย่างมีสติไม่ตำหนิหรือโทษว่าเป็นความผิดของบุคคลใดคนหนึ่งเพียงอย่างเดียว  จะทำให้ปัญหาที่เกิดขึ้นคลี่คลาย  ครอบครัวมีความสุขสามารถดำเนินชีวิตต่อไปได้   ดังนั้นเราจึงควรการหาทางป้องกันก่อนที่จะเกิดปัญหาท้องในวัยเรียนโดยการแก้ปัญหาตามลำดับ 
           เริ่มต้นดีเริ่มที่ครอบครัว  โดยพ่อแม่ผู้ปกครองไม่สนับสนุนให้มีเพศสัมพันธ์ในวัยเรียน  โดยการสร้างความตระหนักและการให้ความรู้แก่ลูกหลาน  โดยให้รู้จักควบคุมอารมณ์ใคร่มีการระบายออกทางเพศอย่างเหมาะสมเช่นการออกกำลังกาย นันทนาการต่างๆ  นอกจากนี้ควรมีการให้ความรู้ความเข้าใจในเรื่องเพศศึกษาที่บ้าน  โดยไม่มองเป็นเรื่องน่าอาย  และมีการรับฟังพร้อมให้คำปรึกษาอย่างจริงใจ  ทำตัวเสมือนเพื่อน  ดูแลใกล้ชิดให้อยู่ในสายตา  คอยสังเกตพฤติกรรมการคบเพื่อนต่างเพศ  และควรทำความรู้จักเพื่อนต่างเพศของลูกด้วย  แนะนำการวางตัวการไม่อยู่เพียงลำพังกับเพศตรงข้ามและการแต่งกายให้เหมาะสมแก่บุตรสาว   แนะนำเรื่องการเลือกคบเพื่อน  การไม่มั่วสุ่มดื่มสุราของมึนเมา การตั้งกฎกติกาบ้างอย่างเช่นไม่กลับบ้านหลัง2ทุ่ม  เป็นต้น และควรแนะนำวิธีการคุมกำเนิดที่เหมาะสมโดยผู้ปกครองอาจขอคำแนะนำจากบุคลากรทางการแพทย์เพื่อให้ได้ความรู้ที่แท้จริง  แต่ควรแนะนำเป็นเรื่องสุดท้ายหลังจากปลูกฝังให้ลูกรักนวลสงวนตัวก่อน  
         ในสถานศึกษาควรเปิดกว้างเรื่องการเรียนการสอนเรื่องเพศศึกษาให้มากขึ้น  ในสังคมและภาครัฐควรมีการควบคุมสื่อลามกอนาจาร  มีการกวดขันอย่างจริงจังเพื่อไม่ให้เด็กๆเข้าถึงได้ง่ายเพิ่มบทลงโทษที่รุนแรงเพื่อป้องกันปัญหาดังกล่าว
comment88:ทำไมต้องโทษกันว่าใครผิด ทำไมต้องโยนความผิดให้กัน ในเมื่อเรื่องมันเกิดขึ้นมาแล้วก็ควรจะหาทางแก้ไขถึงจะถูก หากมัวแต่ถามว่าใครผิดคงไม่มีใครยอมรับ จะโทษเด็กว่าผิด เด็กใจแตก ใจง่าย ไม่รักนวลสงวนตัว ไม่มีใครสอนหรือไง ก็ไม่ใช่ทั้งหมด จะโทษพ่อแม่ที่ไม่มีเวลาให้ ไม่ดูแลลูก ไม่อบรมสั่งสอน คอยพูดคุยให้ปรึกษา ไม่สนใจถามลูกเรื่องแฟน ก็ไม่ใช่ พ่อแม่ต้องทำงานหาเงิน จะโทษทางโรงเรียนว่าไม่สอน ไม่ดีอย่างโน้นอย่างนี้ก็ไม่ถูก เด็กคนอื่นๆตั้งเยอะไม่เห็นจะเป็น  คนเป็นพ่อแม่ควรมีเวลาให้ลูก พูดคุยปรึกษาเรื่องทั่วไป คอยคุยเป็นเพื่อน คุยกันทุกเรื่อง สอนทั้งเรื่องการป้องกันตัวเองให้ลูกรู้จักการดูแลตัวเอง ยกตัวอย่างให้เขาเห็น สิ่งไหนดีไม่ดีให้เขาได้คิดได้เรียนรู้ด้วยตัวเขาเอง ถ้าครอบครัวนั้นมีฐานะถือว่าโชคดีไปแต่หากยากจน ภาระเยอะอยู่แล้วก็คงจะเกิดปัญหาการทำแท้งเกิดขึ้น ยิ่งแล้วถ้าพ่อแม่ไม่ยอมเข้าใจ รับฟังลูกเรียกง่ายๆว่าโหด ชอบดุ ด่า ตี เด็กที่ไหนเขาจะกล้าบอกความจริงเขาก็ต้องแอบไปทำแท้งเอง ถึงเขากล้าบอกพ่อแม่ก็ดุด่าเขา แต่ด่าพอแล้วก็ควรช่วยกันหาทางออกที่ดีที่สุด ไม่ใช่มัวแต่โทษกัน ปัญหาที่ไม่แก้ก็ยังอยู่วันยังค่ำ ถึงยังไงเขาก็เป็นลูกเรา ถึงจะออกนอกลู่นอกทางไปบ้าง แต่เมื่อเขากลับมาเราควรอ้าแขนรับเขาไว้ไม่ให้เขาโดดเดี่ยว ถึงยังไงประสบการณ์นั้นคงจะสอนให้เขารู้จักโต รู้จักคิด ขึ้นมาบ้าง 

เอาใจช่วยคนที่ท้องในวัยเรียนนะค่ะ เคยประจำเดือนขาดไป 1 เดือน ช่วงนั้นเครียดมากกลัวทำให้พ่อแม่ผิดหวัง แต่เหตุการณ์นั้นก็ทำให้เรารู้จักป้องกันตัวเองมากขึ้นค่ะ รักตัวเองคงยังไม่พอค่ะ ต้องรู้จักรักคนที่ให้ชีวิตเราด้วยอย่าคิดแค่ว่าทำในสิ่งที่ฉันมีความสุขพอ จนลืมบุคคลที่อยู่ข้างหลัง

- อย่ารักใครมากกว่าคนในคอบครัว
- อย่าเชื่อใจใครมากกว่าคนในครอบครัว
- อย่าไปทุ่มเทให้ใครมากกว่าคนในครอบครัว
- รักคนอื่นได้ แต่อย่ามากกว่าที่เรารักตัวเอง
- อย่าให้คนอื่นมาทำลายชีวิต ที่พ่อแม่สร้างขึ้น
#รักคนในครอบครัวตัวเองให้มากๆนะค่ะ เพราะถึงเราจะไม่ดียังไง พ่อแม่ก็รักและให้อภัยเราเสมอค่ะ
comment89:“ท้องวัยเรียน…ผิดที่ใคร?”​
ตอบ ผิดทุกคนค่ะ คนละเล็ก ละน้อย ละนิด ละหน่อย แต่พอรวมกันแล้วก็เกิดเป็นปัญหาใหญ่ตามมา

พ่อผิด เพราะ คิดแค่ว่าหน้าที่ของตัวเองมีเพียงแค่ทำงานหาเงินเลี้ยงดูครอบครัวอย่างเดียว ทั้งๆที่ความเป็นจริง มันไม่ใช่ เด็กหลายคน อยากให้พ่อมีเวลาให้ อยากพูดคุยกับพ่อ มากกว่าแค่ยกมือสวัสดี ตอนก่อนไปโรงเรียนทุกวัน บางทีจะปรึกษาอะไร ก็ไม่กล้า เพราะรู้สึกไม่สนิทกับพ่อ

แม่ผิด เพราะ ให้อิสระลูกมากเกินไป เอาเกณฑ์ของตัวเองตอนเป็นวัยรุ่นมาตัดสินว่าลูกต้องการแบบนี้ เด็กยังไงก็คือเด็ก ไม่สามารถคิดเอง ทำเองได้ทุกเรื่อง ยังไงก็ต้องมีกรอบบ้าง ไม่ใช่อิสระไปหมด ในความคิดของลูกบางทีอาจจะรู้สึกนะว่าแม่ไม่สนใจลูกเลย

ยายผิด เพราะตึงจนเกินไป ค่านิยมที่ให้รักนวลสงวนตัว มันมีให้เห็นให้ได้ยินอยู่บ่อยไป  บางครั้งเด็กก็ไม่ต้องการถูกตอกย้ำจากคนในครอบครัวมากเกินไป อาจจะต้องการความเข้าใจ พูดคุยกันได้ทุกเรื่องมากกว่า แต่ถ้ายายตึงเกินไปขนาดนี้ นอกจากเด็กจะไม่กล้ามาปรึกษาแล้ว ยังจะมีพวก "ยิ่งว่ายิ่งยุ" ประเภทชอบแหกกฎ และความรุนแรงมันก็เพิ่มมากขึ้นไปอีก

ลูกผิด เพราะไม่รู้จักยับยั้งชั่งใจ ถ้าคิดจะมี กล้ามีแต่ทำไมถึงไม่กล้าป้องกันตัวเอง แบบนี้เรียกทำร้ายตัวเองและคนในครอบครัวที่รักเราชัดๆ
comment90:คุณยายคุณพ่อคุณแม่ลูกสาว ผิดหมดคะ เพราะพื้นฐานของครอบครัวนี้เลี้ยงลูกแบบตามใจ คนเป็นพ่อแม่ควรมีเวลาให้ลูก พูดคุยปรึกษาเรื่องทั่วไป คอยคุยเป็นเพื่อน คุยกันทุกเรื่อง สอนทั้งเรื่องการป้องกันตัวเองให้ลูกรู้จักการดูแลตัวเอง ควรมีการสอนเรื่องเพศศึกษา ทั้งในครอบครัว และในโรงเรียน ไม่คารซ้ำเติม
comment91:ท้องวัยเรียน...ผิดที่ใคร?

ถ้าจากคลิปหนังสั้น...
ผิดที่ตัวเด็กเองนั่นแหละ!!
รู้ทั้งรู้ว่าทำไปแล้วถ้าพลาดจะเป็นยังไง ก็ยังทำ
สังคมและครอบครัวก็แค่มีส่วนหล่อหลอมให้เด็กโตมาเป็นแบบนี้
แต่ก็ไม่ใช่ทั้งหมดหรือเปล่า โตมาแล้วมีความคิดของตัวเอง คิดเองได้ ทำเองได้
แต่พอพลาดกลับโทษนั่นโทษนี่
เด็กดีดี ที่มีความคิดดีดี ที่โตมาในครอบครัวและสังคมแย่ๆก็ยังมีเยอะแยะ
ทุกคนมีส่วนร่วมในเรื่องนี้แต่จะเรียกว่าผิดก็ไม่ได้
เพราะตอนเด็กทำไม่ได้มีใครบังคับขืนใจเลย
มันมีแค่สำนึกผิดชอบสิ่งที่ควรกับไม่ควร กับการยับยั้งชั่งใจ
ซึ่งเป็นไปได้ยากในเด็กวัยนี้

เด็กเองนั่นแหละที่ผิดที่ทำในสิ่งที่ไม่ควร
อะไรคือสิ่งไม่ควร...
มีเพศสัมพันธ์ในวัยเรียน หรือ การไม่ป้องกันขณะมีเพศสัมพันธ์

อย่างแรกห้ามยากนะ 
ขนาดผู้ใหญ่เองเวลาอยากมีอะไรกันทั้งที่มีเจ้าของกันแล้วยังห้ามใจไม่ได้ก็ยังมีอยู่เกลื่อน
นับประสาอะไรกับเด็กวัยอยากรู้อยากลอง วัยที่พอรักใครก็ขาดสติแบบนี้

อย่างที่สองรึเปล่าที่ควรเน้นย้ำในสมัยนี้
อย่างมองว่าเป็นการสนับสนุนรึแก้ที่ปลายเหตุเลย 
ก็รู้ๆกันอยู่ว่าวิวัฒนาการของสังคมและครอบครัวเป็นมายังไง เด็กสมัยนี้เป็นยังไง

เอาจริงๆตัวเด็กก็ไม่ถึงกับเรียกผิดเต็มๆนะ 
ก็ผิดที่ไม่ป้องกัน แต่น่าจะเรียกว่าพลาดมากกว่าถ้ามองตามวัยวุฒิ

มันยากเกินจะห้ามแล้วล่ะกับโลกสมัยนี้
แต่ไม่ได้อยากให้หยุดห้ามนะ
ยังมีแรงห้ามก็ห้ามก็ปรามกันไปนะสถาบันครอบครัว
ดูแลตรงนี้ให้แข็งแกร่งก็ช่วยได้เยอะอยู่
แต่มันอยู่ที่สำนึกของแต่ละคนแล้วล่ะ
รณรงค์ส่งเสริมเรื่องการป้องกันก็ดี
ละส่งเสริมการให้ความรู้ความเข้าใจกับพ่อแม่ ที่ลูกทำพลาดไปก็ดีนะ
เพราะถึงตอนนั้นเด็กต้องการความเข้าใจ มากกว่าการซ้ำเติม
ไปซ้ำเติมตอนนั้นมันก็ช่วยอะไรไม่ได้แล้วน่ะ

**เราเคยผ่านมาก่อนน่ะและเชื่อว่ามีอีกหลายคนเคยผ่านช่วงเวลานั้นมาเหมือนกัน 
   จำนวนคนเคยผ่านประสบการณ์ตรงนี้มันก็สะท้อนให้เห็นสภาพสังคมอยู่นะ**
comment92:เราว่าผิดที่ตัวนักเรียนเองแหละค่ะ 
ก็เขารู้อยุแล้วนะว่าถ้ามีอะไรกันต้องใช้อะไรแต่เขาไม่ได้ใช้มันเลยเกิดปัญหาอ่ะ

##แต่ก็อย่างว่าสังคมไทยยังไม่ค่อยยอมรับกับเรื่องพรรคนี้ค่ะ เลยทำให้เด็กนักเรียนรู้สึกอายบ้างเวลาไปซื้อถุงยางหรือยาคุ้มกำเนิด
จริงๆมันไม่เรื่องน่าอายเลยน่ะเพราะวิชาสุขศึกษาก็สอนน่ะเรื่องแบบนี้##
comment93:ท้องวัยเรียน…ผิดที่ใคร?
   ก่อนอื่นเลย ทุกคนล้วนมีเหตุผลของตัวเอง ถ้าจะหาว่าใครผิด 
ทุกคนมีส่วนผิดด้วยกันทุกคน 
- เด็กผู้หญิง ผิดที่เวลาเป็นวัยรุ่น ใจร้อน ยังไม่เข้าใจเรื่องครอบครัว และความรับผิดชอบที่จะตามมา รวมถึงวิธีป้องกัน และวิธียับหยั่งชั่งใจ
- แม่ผิดที่ให้เวลากับการทำงานมากไป ไม่อธิบายเรื่องการป้องกัน ว่าจำเป็นมากแค่ได้ การส่งไปเรียนโรงเรียนดีๆ ไม่ได้หมายความว่าจะปล่อยปละละเลยไปได้
- พ่อไม่มีเวลาให้ลูกและครอบครัว การทำงานหนัก มีเงินเยอะไม่ได้หมายความว่าจะเป็นหลักประกันให้กับชีวิตเสมอไป คำว่าครอบครัวคือ การอยู่ร่วมกัน เข้าใจและให้ความอบอุ่น มีเวลาร่วมกันด้วย
- ยาย เป็นผู้ที่ควรมีเมตตา สร้างความอบอุ่น และเข้าใจทุกคนในครอบครัว ให้ความรัก และเข้าใจโลกที่เปลี่ยนไป

ที่สำคัญที่สุดคงไม่ใช่หาว่าใครผิด เพราะเรื่องที่เกิดขึ้นแล้วนั้นทำให้สังคมไม่ยอมรับ 
ทุกคนต้องเข้าใจกัน ไม่ว่าผลออกมาจะเอาเด็กไว้ หรือไม่ แต่ชีวิตต้องก้าวต่อไป อย่าโยนภาระให้เด็ก อย่าโยนให้คนใดคนนึง
ควรสำนึกว่าทุกคนมีส่วนทำให้เรื่องนี้เกิดขึ้น
ความรักความเข้าใจความอบอุ่น การเข้าใจวัยรุ่นการเรียนรู้ และสำนึกถึงผลที่ตามมามากว่านี้
comment94:ท้องในวัยเรียนผิดที่ใคร ??
คำถามนี้มักจะเกิดขึ้นเมื่อเกิดปัญหา  คำตอบสำหรับฉันคือทุกคนมีส่วนผิด แต่จะผิดมากผิดน้อยก็ว่ากันไปค่ะ แยกเป็นกรณี คือ
1.แม่กับพ่อ อาจจะทำงานมากเกินไปจนไม่มีเวลาดูแลลูกซึ่งสามารถทำให้ลูกขาดความอบอุ่นและต้องหาความอบอุ่นมาทดแทนส่วนที่ขาด แต่บางคนพ่อแม่เต็มที่แต่ลูกรักสนุกจนลืมป้องกันก็มี
2.ลูก ผิดที่ยังอยู่ในวัยเรียนไม่สมควรไปมีความสัมพันธ์กันอย่างลึกซึ้งกับฝ่ายชาย  ถ้าอดไม่ได้จริงๆควรป้องกันซึ่งวิชาเพศศึกษาเราได้เรียนกันตั้งแต่ประถมปลายเชื่อว่าเด็กทุกคนต้องรู้วิธีป้องกันแต่ไม่ทำ
3.ยาย อาจจะตามใจมากเกินไปทำให้หลานได้ใจค่ะ
comment95:ถ้าจะถามว่าเรื่องนี้ "ผิดที่อะไร....." 

  ส่วนตัวในสิ่งที่ผมคิดนะครับ 
    สิ่งที่ผิดคือ การขาดการดูแลเอาใจใส่จากครอบครัว เพราะเป็นสิ่งใกล้ตัวที่สุด  "ครอบครัว " เป็นส่วนสำคัญที่คอยบอกคอยสอนตักเตือนให้เข้าใจและทำในสิ่งที่ถูกที่ควร หากขาดตรงนี้ไปอาจทำให้เด็กขาดความเข้าใจและหลงทำในสิ่งที่ไม่ถูกไม่ควรได้ง่าย

    ในมุมองของผมการจะมาถามหาว่า "ใครผิด...." ในเรื่องนี้ ผมว่าไม่ควรจะหาหรอกครับว่าใครผิด แต่ควรกลับมามองว่า "ตัวเอง" ทำหน้าที่ของตัวเองดีพอหรือยัง บกพร่องตรงไหนหรือเปล่า ในส่วนของพ่อ-แม่ เป็นคนดูแลเลี้ยงดูครอบครัวมันเป็นสิ่งที่ถูกแล้วครับ  แต่คุณอาจจะลืมสิ่งที่สำคัญไป คือการคอยดูแล เป็นที่ปรึกษาให้กับลูก คอยอบรมสั่งสอนในสิ่งที่ถูกที่ควร มีเวลาให้กับลูกบ้าง เพราะปัญหาทุกวันนี้ที่สำคัญคือ เด็กขาดการดูแลเอาใจใส่จากครอบครัว เพราะพ่อ-แม่ มุ่งทำแต่งาน จนลืมดูแลลูกไป

    เรื่องที่เกิดขึ้นแล้วไม่สามารถเปลี่ยนเเปลงได้ ส่วนที่สำคัญที่สุดคือ การร่วมมือกัน ปรึกษาในปัญหาที่เกิดขึ้น ไม่ใช่ผลักปัญหาให้กัน เพราะทุกคนมีส่วนทำให้ปัญหาเกิดขึ้น อย่ามองแค่ปลายเหตุ ควรมองที่ต้นเหตุและป้องกันไม่ให้เกิดขึ้นอีก การทำแท้งไม่ใช่ทางออกที่ดีที่สุด หยุดเป็นตัวอย่างที่ไม่ดีให้กับสังคมเถอะคับ 

    สรุปส่วนตัวผมคิดนะครับ สิ่งที่ขาดไปคือการดูแลเอาใจใส่ซึ่งกันและกันในครอบครัว ลูกก็ควรทำหน้าที่ของลูก พ่อ-แม่ควรทำหน้าที่ของตัวเอง และควรมานั่งคุยกันสอบถามปัญหา ให้คำปรึกษา จะได้สมกับคำที่เรียกว่า "ครอบครัว" ครอบครัวคือการล้อมรอบไปด้วยความรัก แค่มีสิ่งนี้ปัญหาก็จะไม่เกิดขึ้น 

### อย่ามัวโทษว่าใครเป็นคนผิด ลองคิดซักนิดว่าเราบกพร่องตรงไหน แล้วเติมเต็มในส่วนที่ขาดไปให้เต็ม###
comment96:“ท้องวัยเรียน…ผิดที่ใคร?”
     ท้องในวัยเรียน ปัญหาที่เกิดจากการตั้งครรภ์เมื่ออยู่ในวัยที่ไม่พร้อมในการรับผิดชอบต่อเด็กที่กำลังจะเกิด  ไม่พร้อมในสถานะใหม่ของความเป็นแม่และพ่อ   ไม่ว่าจะในเรื่องฐานะทางการเงิน   ผลกระทบจากสังคม (ต้องอับอาย ไม่มีที่ยืนในสังคม ) และที่สำคัญที่สุดอาจจะทำให้อนาคตทางการศึกษาต้องสะดุดลง  นับเป็นปัญหาที่กำลังคุกคามสังคมไทยซึ่งเป็นสังคมพุทธ  จากอัตราการทำแท้งที่สูงขึ้นทุกปี หรือการทอดทิ้งเด็กหลังคลอดให้  และร้ายที่สุดข่าวการตัดสินใจทิ้งหรือฆ่าเด็กทันทีที่คลอด บ่งบอกถึงความรุนแรงของปัญหาควบคู่ไปกับการจัดการกับปัญหาแบบไม่ถูกจุดของสังคมไทยที่มีมาเนิ่นนาน  และยังไม่มีแนวโน้มว่าปัญหาดังกล่าวจะได้รับการแก้ไขอย่างจริงจังเสียที  สังคมไทยอายที่จะพูดคุยเรื่องการตั้งครรภ์ในวัยเรียนเพราะบ้านเราคือเมืองพุทธ?  หรือเพราะมันเกิดขึ้นซ้ำๆจนเราชาชินกับสภาพปัญหา?  ถ้าเป็นแบบนี้การตั้งท้องในวัยเรียนจะกลายเป็นเรื่องธรรมดาในความรู้สึกของคนในสังคมไทยไปเช่นเดียวกับในต่างประเทศหรือไม่   แต่ในบริบทของสังคมไทยยังไม่มีภูมิคุ้มกันต่อปัญหาเช่นในประเทศที่เจริญแล้วอย่างชาติตะวันตก    ยังขาดวิธีการการจัดการในด้านต่างๆที่มีประสิทธิภาพ   แล้วเราจะทำอย่างไรกับปัญหาหรือปล่อยให้มันทวีคูณรุนแรงต่อไป
            ใครผิด     ต่อคำถามนี้ สำหรับเราขอตอบว่าไม่มีใครผิด  ยิ่งเมื่อเกิดปัญหายิ่งไม่ใช่เวลาที่ควรจะต้องมาหาว่าใครผิด  แต่มันคือเวลาทองของความรับผิดชอบร่วมกันของหลายๆฝ่าย  ทั้งภาครัฐ  สถานศึกษา  และครอบครัว  เจ้าตัว (เด็ก)  และที่สำคัญคือสังคม(เริ่มจากตัวคุณในฐานะสมาชิกคนหนึ่งของสังคม)   ในเมื่อเรื่องนี้ไม่มีใครผิด  เราจึงมองว่าปัญหามันเกิดจากความเข้าใจผิดของแต่ละฝ่ายต่างหาก
           ตัวเด็กและเยาวชน      ด้วยวุฒิภาวะและประสบการณ์ที่น้อยนิด  ความอ่อนต่อโลก   ทำให้เกิดความเข้าใจผิดในหลายๆประเด็น บางทีการรับเอากระแสโลกาภิวัฒน์ที่เน้นการพัฒนาเทคโนโลยี  มันทำให้คนหลงลืมรากเหง้า  หลงลืมความคิดแบบไทยเช่นค่านิยมแห่งการรักนวลสงวนตัว   ไปรับเอาวัฒนธรรมแบบต่างประเทศเช่นชาติตะวันตกที่มีความเสรีในทางเพศ (แต่เค้าสอนให้เด็กของเค้ารู้จักรับผิดชอบด้วยการป้องกันตัวเองจากเพศสัมพันธ์และการท้องไม่พร้อมหนักแน่นมากตั้งแต่ระดับประถมศึกษาแล้ว ไทยเราละ? รู้จักแค่เสรีทางเพศ ซึ่งไม่ควบคู่กับไปกับการดูแลตัวเองให้รับมือกับปัญหาที่จะตามมาเลย)  หรือค่านิยมผิดๆที่ว่าคนที่ใช้ถุงยางอนามัยนั้นแก่แดด  มักมาก  เจ้าชู้  การจะพกถุงยางหรือยืนกรานขอให้คู่นอนของตนใช้ถุงยางกลับกลายเป็นสิ่งที่น่าละอายไม่น่าทำ  ถุงยางอนามัยซึ่งควรจะเป็นตัวแทนของความปลอดภัยและการป้องกันตนเองจากโรคร้ายและการตั้งครรภ์  กลับกลายเป็นสัญลักษณ์ของความเหลวไหลในทางเพศไป แนวคิดนี้เองส่งผลให้ปัญหานี้ลุกลามมากขึ้นทุกขณะ   รวมทั้งค่านิยมที่ว่าเรื่องเสรีในทางเพศเป็นเรื่องที่ควรภาคภูมิใจ  พร้อมๆกับมองว่าพรหมจารีหมายถึงความเชย   ล้าหลัง  คร่ำครึ กลับกันหากมีประสบการณ์ทางเพศมากยิ่งเก่ง  (เกิดการล่าแต้ม เก็บสถิติ ) คนสมัยใหม่ไม่ได้มองว่าเพศสัมพันธ์ควรมีเมื่อพร้อม  เมื่อถึงวัยที่รับผิดชอบตัวเองได้และควรจะเกิดจากความรักไม่ใช่ความสนุก หรือความเชื่อที่ว่าการใช้ความสัมพันธ์ทางเพศเป็นสิ่งผูกมัดอีกฝ่ายแลกกับความรักด้วยเซ็กส์  ใช้ร่างกายแลกความรัก เป็นเรื่องที่จำเป็น เป็นต้น เหล่านี้ ควรอย่างยิ่งที่จะปรับมุมมองใหม่ให้แก่เด็กและเยาวชนให้รักและให้ความสำคัญในร่างกาย ในศักดิ์ศรี นับถือตัวเองว่าเขาเป็นคนที่มีค่าในสังคม  ไม่จำเป็นต้องใช้เซ็กส์แลกความรัก  ไม่จำเป็นต้องทันสมัยด้วยการมีเซ็กส์  หรือหากจะมีควรต้องป้องกันตัวเองอย่างแข็งขัน  ไม่ใช่สิ่งผิดที่คุณจะซื้อหรือพกถุงยางอนามัย  เพราะนั่นแสดงออกถึงความรอบคอบในการป้องกันปัญหาที่จะตามมา  และหากมีปัญหาใดๆเกิดขึ้นต้องคุยกับครอบครัวเพื่อที่จะช่วยกันแก้ปัญหาไม่ใช่เลือกที่จะจัดการกับปัญหาด้วยตนเอง    
                 ครอบครัว    ความไม่เข้าใจในตัวลูกซึ่งยังเป็นเด็กเป็นวัยที่ต้องการความอบอุ่น ความใกล้ชิด  การสั่งสอนอบรมอย่างสม่ำเสมอ  การดูแลจิตใจและเตรียมความพร้อมให้ลูกให้มีภูมิต้านทานต่อสิ่งยั่วยุและความเบี่ยงเบนของสังคมเป็นสิ่งที่ครอบครัวต้องให้ความสำคัญที่สุด  พ่อแม่ไม่ควรคิดว่ามีหน้าที่เพียงหาเงินส่งเสียเลี้ยงดู  หรือซื้อสิ่งที่ลูกต้องการให้ทุกอย่างโดยแลกกับเวลาที่ควรต้องให้ความอบอุ่นต่อลูก  หรือค่านิยมของผู้ชายไทยหลายๆบ้านว่าการอบรมสั่งสอนลูกเป็นหน้าที่ของคนเป็นแม่ฝ่ายเดียวส่วนพ่อคือผู้นำที่มีหน้าที่ทำงานหาเงินเลี้ยงครอบครัว หรือคิดว่าการสอนเรื่องเพศศึกษาให้แก่ลูกสาวเป็นหน้าที่ของแม่ที่เป็นเพศเดียวกัน   ล้วนเป็นความเข้าใจที่ผิด   ทั้งพ่อและแม่มีบทบาทอย่างยิ่งในการหล่อหลอมและสร้างความเข้มแข็งให้แก่ลูก   จึงต้องร่วมกันสร้างความอบอุ่น  สั่งสอนอบรมสิ่งที่ดีงาม  ดูแลเมื่อเขามีปัญหา และเป็นที่ปรึกษาเมื่อลูกมีปัญหาคับข้องใจและสามารถเปิดใจคุยกับลูกได้ทุกเรื่องแม้แต่เรื่องความรู้ทางเพศศึกษาและการป้องกันการตั้งครรภ์ในวัยเรียน ไม่ควรหวังพึ่งโรงเรียนอย่างเดียวโดยคิดว่าการเลือกโรงเรียนที่ดีให้ลูกแล้วหน้าที่ของเราคือจบเพราะคิดว่าครูจะดูแลให้ รวมถึงแนวคิดที่ว่าการที่ให้อิสระลูกมากไปคือความรัก  เพราะความจริงแล้วเด็กควรมีอิสระทางความคิดและการกระทำก็จริงแต่ต้องอยู่ภายใต้การดูแลและแนะนำของผู้ใหญ่เพราะเค้ายังขาดวุฒิภาวะในการตัดสินใจที่ดีด้วยประสบการณ์ของเค้ายังน้อย หรือความเข้าใจที่ว่าหากมีการตั้งครรภ์ไม่พร้อมต้องลงเอยด้วยการทำแท้งอย่างที่คุณยายในคลิปบอก เหล่านี้บางบอกว่าแม้แต่ผู้ใหญ่ก็ยังมีความเข้าใจที่ผิด ควรเปลี่ยนวิธีคิดและสร้างความเข้าใจว่าความจริงแล้วลูกคือผลิตผลจากวิธีคิดและวิธีเลี้ยงของพ่อแม่และครอบครัว ไม่มีใครเข้าใจและสอนลูกของคุณได้ดีกว่าคุณ  และหากคุณทำทุกอย่างที่ดีที่สุดเพื่อลูกแล้ว  เขายังพลาด  ควรจะให้อภัยและประคับประคอง  ไม่ควรบังคับ  หรือสนับสนุนให้ลูกทำแท้งเพราะมีอันตรายและผิดศีลธรรม  ควรจะพูดคุยกับทุกคนที่เกี่ยวข้องและหาวิธีการแก้ปัญหา  ดูแลเด็กร่วมกัน  โดยให้โอกาสทางการศึกษาของเด็กไม่สะดุดหยุดลง
                โรงเรียน    สถานศึกษาคือที่ๆเด็กจะอยู่ในความดูแลเป็นเวลา1ใน3 ของช่วงชีวิตนักเรียนนักศึกษา   จึงมีความสำคัญไม่แพ้กันกับครอบครัวในการที่จะเป็นส่วนหนึ่งในการดูแลและอบรมสั่งสอนเด็ก   สถานศึกษาไม่ควรมุ่งเน้นแต่ความรู้ทางวิชาการเพียงอย่างเดียว  ควรปรับปรุงหลักสูตรให้มีเรื่องของการสอนเพศศึกษาอย่างจริงจังในห้องเรียน  รวมถึงเรื่องของการสอนจารีตประเพณี  ค่านิยมในการรักนวลสงวนตัวสอดแทรกลงไปในหลักสูตรการสอน   ทั้งการรับมือกับปัญหาการท้องไม่พร้อม ไม่ใช่คิดว่าเรื่องเพศสัมพันธ์คือเรื่องที่น่าอายไม่ควรนำมาสอนหรือสอนแค่ผิวเผินจนเด็กไม่ได้รับความรู้  การให้ความรู้ถือเป็นการช่วยป้องกันปัญหาได้ตรงจุดกว่าและดีกว่าที่จะตามแก้ไขเมื่อปัญหาเกิดแล้ว แต่ถ้าป้องกันแล้วยังเกิดปัญหาการตั้งท้องไม่พร้อมขึ้น  ให้คิดถึงอนาคตทางการศึกษาของเด็กก่อนโดยให้โอกาสในการศึกษาต่อ  เพราะหากมีบทลงโทษด้วยการไล่ออก  หรือให้หยุดตั้งครรภ์  ยิ่งเป็นการสนับสนุนให้เด็กและเยาวชนและครอบครัวเลือกที่จะเลือกเอาการทำแท้งเป็นการยุติปัญหา
                  สังคม    ความไม่เข้าใจของหลายคนในสังคม  ทำให้ปัญหานี้ไม่ได้รับการแก้ไขอย่างจริงจัง   เช่น  เห็นคนซื้อหรือพกถุงยางอนามัยแล้วนินทา  มองในแง่ร้าย  ทำให้หลายคนเลือกที่จะหลบเลี่ยงสายตาด้วยการไม่ซื้อและ.....สด  หรือการซุบซิบนินทา การมองผู้ที่ตั้งครรภ์ในวัยเรียนว่าเป็นคนน่าอาย  ส่ำส่อน  เป็นเด็กไม่ดี  ควรจะปรับมุมมองให้มองด้วยความเห็นใจว่าเค้ายังเป็นเด็กพลาดเพราะขาดวุฒิภาวะขาดภูมิคุ้มกัน เมื่อเขาพลาดไปควรจะประคับประคองด้วยการให้กำลังใจให้มีที่ยืนและได้รับโอกาสเช่นเดียวกับคนอื่นๆในสังคม  รวมทั้งไม่ควรชาชินกับปัญหาการตั้งครรภ์ในวัยเรียนโดยถือว่าเป็นเรื่องปกติ ใครๆก็ทำกัน  หรือธุระไม่ใช่  แต่ควรให้ความสำคัญและร่วมเป็นส่วนหนึ่งในการสนับสนุนการให้ความรู้ในเรื่องเพศศึกษาและวัฒนธรรมไทยในเรื่องการรักนวลสงวนตัวซึ่งเป็นสิ่งที่จะช่วยป้องกันปัญหานี้ส่วนหนึ่งได้
                ภาครัฐ     การสนับสนุนจากภาครัฐคือสิ่งที่จำเป็นในการขับเคลื่อนการป้องกันและแก้ไขปัญหาการตั้งครรภ์ไม่พร้อมด้วยการส่งเสริมการสอนเพศศีกษาในโรงเรียนให้จริงจังและหวังผลได้มากกว่านี้  การจัดทำโครงการดีๆเพื่อช่วยรณรงค์และป้องปรามปัญหา  รวมถึงการให้ความสนับสนุนโครงการดีๆที่องค์กรไม่แสวงหากำไรหรือเอกชนทำขึ้นเพื่อป้องกันปัญหาดังกล่าว  เช่น โครงการ "ภูมิคุ้มกันวัยใส" เพื่อให้ความรู้กับน้องๆ นักเรียนวัยใสให้มีความเข้าใจการเข้าสู่วัยรุ่นและสุขภาวะทางเพศ”  โดยขยายผลและสร้างความต่อเนื่อง  เพราะรากฐานที่แข็งแรงของชาติมาจากเยาวชนซึ่งจะเติบโตเป็นกำลังหลักในการพัฒนาประเทศ   การให้ความสำคัญกับปัญหาเหล่านี้จะช่วยสร้างบุคลากรที่มีคุณภาพ รัฐต้องเห็นความสำคัญกับการสร้าง “คน” ให้เป็นวาระแห่งชาติเสียยิ่งกว่าการลงทุนถนนหนทางและสาธารณูปโภค  
            เชื่อแน่ว่า หากทุกฝ่ายแก้ปัญหาด้วยความเข้าใจปัญหา   เน้นการป้องกันและถือเป็นวาระร่วมกัน  ปัญหาการท้องในวัยเรียนและปัญหาโรคติดต่อทางเพศสัมพันธ์จะลดลงอย่างต่อเนื่อง  ซึ่งจะเป็นประโยชน์ต่อทุกฝ่าย  เด็กได้อนาคตที่ดีไม่สะดุดเพราะปัญหาท้องในวัยเรียน  ครอบครัวไม่ต้องคอยแก้ปัญหาการตั้งครรภ์ไม่พร้อมให้ลูกและได้ความสุขเมื่อเห็นลูกเติบโตอย่างมีคุณภาพ  สังคมและรัฐได้พลเมืองที่มีคุณภาพมาเป็นกำลังสำคัญ   ลดภาระที่ต้องดูแลปัญหาเด็กถูกทอดทิ้ง  การทำแท้งผิดกฎหมาย  และโรคติดต่อทางเพศสัมพันธ์
            การท้องในวัยเรียนแก้ไขได้ด้วยความเข้าใจ  อย่ามัวแต่โทษกันและกัน  เพราะมันคือปัญหาของเราทุกคน  ร่วมสร้างสังคมที่มีความเข้าใจในปัญหาเกี่ยวกับเพศศึกษา ด้วยการร่วมมือร่วมใจ เชื่อมั่นว่าปัญหาจะคลี่คายไปในทางที่ดีขึ้นอย่างแน่นอน
comment97:ใครผิด......"การปลูกฝัง = ค่านิยม ผิดดดด "
โดยที่คำว่าค่านิยม มาจากการเลี้ยงดู เราว่า....ผิด ที่...."ครอบครัว"
เจอในเนต คิดว่าโดนใจเราค่ะ
การสร้างค่านิยมให้กับเยาวชน 
        ถ้าเด็กหรือเยาวชนในวันนี้เป็นผู้ที่มีคุณค่า มีปัญญา เป็นผู้มีคุณธรรมและสติปัญญาในทางที่ถูกต้อง
สังคมไทยจะได้ผู้ใหญ่ที่ดีในอานาคต ครอบครัวเป็นสถาบันแรกที่สำคัญที่สุดในการแต่งแต้มคุณธรรมความดี
หรือสิ่งที่เลวร้ายให้กับเด็กได้ ดังนั้น การอบรมเยาวชนให้เป็นคนดีสามารถปฎิบัติได้ดังนี้
       1. สถาบันครอบครัวสามารถปลูกฝังค่านิยมที่ดีให้เยาวชนได้ โดยพ่อแม่ ผู้อบรมเลี้ยดูต้องเป็นแบบอย่างที่ดี
ให้กับลูกเพื่อให้เขาเติบโตมาอย่างมีคุณภาพทั้งร่างกายและจิตใจ
       2. สถาบันการศึกษา ให้การอบรมสั่งสอนในด้านความรู้ คิดเป็น ทำเป็น มีคุณธรรม จริยธรรม โดยครูต้อง
เป็นแบบอย่างที่ดีต่อศิษย์ เพื่อสร้างเขาให้เป็นคนดี
       3. การปลูกฝังทั้ง 2 สถาบัน นอกจากจะอบรมสั่งสอนและเป็นแบบอย่างที่ดีแล้ว ควรปลูกฝังให้เยาวชนรู้จัก
ใช้สติปัญญาในการแก้ไขปัญหาด้วยเหตุผลแห่งความถูกต้อง เพื่อให้เกิดความมั่นใจในการปฎิบัติ ที่ว่าสิ่ง ที่ตน
ได้ปฎิบัตินั้นเป็นสิ่งที่ดีถูกต้อง
comment98:ท้องวัยเรียน....ผิดที่ใคร .....?

ตอบ ... ถ้าพูดถึงการตั้งท้อง ในวัยเรียน ไม่จำเป็นต้องมองว่าเป็นเรื่องที่ผิด อาจจะมองว่าเป็นเรื่องธรรมชาติก็ได้ อยู่ที่หากปัญหานี้เกิดขึ้น จะต้องไม่แก้ปัญหาแบบผิดๆต่างหาก /// คุณธรรมที่สำคัญที่สุดคือ "ความรับผิดชอบ" ของฝ่ายหญิง แม้ว่าจะยังเรียนไม่จบ แต่ก็ต้องยอมรับผลที่ตัวเองได้ก่อขึ้น /// พ่อ แม่ ยาย หรือคนอื่นๆไม่มีใครผิดทั้งนั้น ฝ่ายหญิงเองก็อาจจะไม่ผิด หากท้องแล้วมีความรับผิดชอบต่อลูกของตัวเอง

การเรียนหนังสือ ไม่สำคัญ เท่ากับความรับผิดชอบในการกระทำของตนเอง เรามองว่าความอับอาย จะทำให้การแก้ปัญหาของเราเลวร้ายลงกว่าเดิม การที่ท้องแล้วอับอาย จึงไปทำแท้ง จะทำให้เราติดนิสัยของการไม่มีความรับผิดชอบ หากมีความรับผิดชอบต่อการกระทำของตัวเอง และต่อลูกที่อยู่ในท้อง สำคัญกว่าหน้าตา ชื่อเสียง สำคัญกว่าสิ่งที่คนอื่นจะมอง และสำคัญกว่าการกลัวเรียนไม่จบอีกด้วย

หากเรียนจบมา แต่เป็นคนที่ไม่มีความรับผิดชอบ ก็ใช้ไม่ได้ แต่เรียนไม่จบ แต่มีความรับผิดชอบต่อทุกการกระทำของตนเอง โลกจะน่าอยู่กว่าเดิมมาก ทั้งนี้ทุกคนล้วนต้องเคยมีข้อผิดพลาดในช่วงหนึ่งช่วงใดของชีวิต การที่เราเข้าใจจุดนี้ จะทำให้เราได้เรียนรู้ที่จะก้าวข้ามข้อผิดพลาดที่เคยมี ไปสู่อนาคตที่ดีกว่าได้ การยอมรับในการกระทำของตัวเอง และมีความรับผิดชอบ จะช่วยให้มีอนาคตที่ดีขึ้นมาได้ ทุกๆคนที่เห็นเขาประสบความสำเร็จ หลายคนล้วนเคยผิดพลาดมาแล้วทั้งนั้น แต่เขาไม่โทษคนอื่น เขาเรียนรู้จากมัน จึงทำให้เขาประสบความสำเร็จในชีวิต

การเรียน ไม่ได้เป็นทุกสิ่งทุกอย่างในชีวิต แต่นิสัยของเราเองนี่ละ จะเป็นตัวกำหนดอนาคตที่แท้จริงของตัวเราเองค่ะ
comment99:ท้องในไวเรียนผิดที่ใครงั้นหรอ
ผิดที่ ตัวเด็กเอง นะ ในความคิดของเรา
ที่บ้านแม่ก็คอยบอกคอยสอน ไม่เคยปิดบังหรือบังคบ  แต่ท่านก็บอกวิธีป้องกัน
ส่วนยายถึงทานจะหัวโบราณ แต่ท่านก็บอกก็สอน ว่าไม่ควรชิงสุกก่อนห่าม
ส่วนพ่อทำงานหาเลี้ยงลูกเพื่อหวังให้ลูกมีอนาคตที่ดี ก็ยังได้ทำตัวเป็นแบบอย่างให้ลูกดู
ส่วนที่โรงเรียน ก็มีวิชาเพศศึกษา ที่นักเรียนต้องได้เรียนยุแล้ว
ใครๆๆๆก็สอนทั้งนั้น  ยุที่ตัวเด็ก ...... ที่จะเลือกคิด เลือกทำ 
เด็กบางคนคิดได้ก็ดีไป
เด็กบางคน ก็รู้ว่า อะไรดีอะไรไม่ดี (ดีชั่วรู้หมดแต่มันอดไม่ได้ก็ต้องรู้จักเอาตัวรอด)
แต่เด็กบางคนไม่เคยคิดเห็นใจพ่อแม่ก็ไม่คิดอะไรทั้งนั้น (ไม่เห็นโรงศพไม่หรั่งน้ำตา)
และอื่นๆๆๆๆๆอีกมากมาย      สุดท้าย คือ ความผิดผลาดที่เกิดขึ้น แล้วก็จะไปเป็นแรงกดดันให้ลูกหลานต่อไป
comment100:ผิดที่ครอบครัว ที่คิดแต่จะทำงานส่งเงินให้ลูกให้ครอบครัวเรียน แต่ไม่ได้ให้ความรักกับลูกเท่าทีควร
ผิดที่สังคม ที่ไม่ยอมรับกับการมีเซ็กส์แบบป้องกัน
สุดท้าย.....
ผิดที่เรานี่แหละ ผิดที่ไว้ใจคนอื่นมากกว่าไว้ใจเราเอง
comment101:ท้องในวัยเรียนผิดที่ใคร เอาจริงๆก็คงผิดทุกฝ่าย แต่เมื่อเกิดขึ้นแล้วเราจะมานั่งหาคนผิดมันก็คงสายไปแล้ว เรามาคิดผลที่จะเกิดขึ้นดีกว่าว่าต้องทำอย่างไรต่อไป.เพื่อที่จะใช้ชีวิตที่ดี
comment102:ปัญหาเกิดจากที่ชาย-หญิงคิดมักง่าย รู้เท่าไม่ถึงการ
การที่คิดน้อยเกินไป ว่าคงไม่เป็นไร ซึ่งความคิดเหล่านี้เสี่ยงมาก...
ประเด็นถัดมาคือครอบครัวขาดการเอาใจใส่เด็ก เพราะขนาดเกิดปัญหาขึ้นก็ยังไม่มีใครรับผิดชอบ
สุดท้ายก็ต้องเอาออกหรือถ้าจะเลี้ยงเองคงยาก !!!
comment103:ทุกคนมีส่วนผิด แต่การหาตัวคนผิดไม่ได้เกิดประโยชน์อะไรกับใคร การหาแนวทางแก้ไข และใช้เป็นกรณีศึกษาเพื่อเป็นแบบอย่างที่ดีในสังคมไทย ยอมดีที่สุด
สิ่งคำคัญคืออนาคตของน้องผู้ชาย ผู้หญิง และลูก
ช่วยกันวางแผน ช่วยกันแก้ไข ยังมีอนาคตที่สดใสรออยู่
comment104:ผิดที่ครอบครัวคะ เพราะการเติบโตการมีชีวิตของเด็กพื้นฐานการใช้ชีวิตมาจากครอบครัวล้วนๆ อย่างในหนังสั้นเรื่องนี้ ถูกคะที่พ่อแม่เลี้ยงลูก แต่ผิดที่บกพร่องในเรื่องของการเป็นตัวอย่างที่ดี ทั้งพ่อและแม่ เหมือนรู้แค่ว่าอ้อ นี่ลูกเรานะเราต้องทำงาน เราต้องเลี้ยงป้อนข้าวป้อนน้ำ ส่งลูกเรียนโรงเรียนดีๆค่าเทอมแพงๆได้ นี่แหละคือพ่อแม่ ซึ่งนั่นก็อาจจะถูกส่วนนึง แต่...ไม่เคยตระหนักในอีกมุมนึงที่หน้าที่ของพ่อและแม่นอกจากจะหางานทำเพื่อเลี้ยงครอบครัวแล้ว นั่นคือการปลูกฝัง การอบรมสั่งสอนจากพ่อและแม่เอง เด็กมักจะจดจำทำตามคำพูดของพ่อแม่ก่อนเสมอ แต่ในหนังสั้นพ่อและแม่ไม่ได้มีการปลูกฝังลูกในเรื่องการใช้ชีวิต จะพึ่งแต่ทางโรงเรียนคิดแค่ว่า โรงเรียนแพงๆค่าเทอมแพงๆจะสอนลูกให้ดีได้ ใช่คะ ไม่มีโรงเรียนไหนอยากให้นักเรียนเป็นเด็กไม่ดีหรอกคะ หวังจะพึ่งโรงเรียน 
พึ่งสังคมมันก็ไม่ถูกต้อง จะดีจะไม่ดียังงัย นิสัยที่แท้จริง การกระทำที่แท้จริงของเด็ก จุดเริ่มต้นทั้งหมดมาจากการเลี้ยงดูของครอบครัวล้วนๆ ติดกระดุมเม็ดแรกผิด เม็ดที่สองก็ผิดคะ พ่อแม่และคนในครอบครัวควรจะเป็นครูคนแรกที่ปลูกฝัง สั่งสอนเค้าในการดำรงชีวิต สิ่งไหนดี สิ่งไหนไม่ดี สิ่งไหนควรหรือไม่ควร อย่าเกี่ยงกันทำหน้าที่โดยที่ไม่นึกถึงจิตใจของตัวเด็กเองว่าจะรู้สึกยังงัย ไม่โทษคนอื่นไปมา จนทำให้ตัวเด็กเองรู้สึกว่าตัวเองเป็นตัวปัญหา ทั้งที่จริงๆแล้วเค้าไม่ควรเป็นแบบนี้ตั้งแต่แรก.ส่วนคุณยายที่บอกว่าเพราะเลี้ยงแบบฝรั่งมากเกินไป นั่นก็คงไม่ใช่ เพราะถ้าหากพ่อแม่ใส่ใจลูก สนใจลูกมากกว่านี้ต่อจะให้เลี้ยงแบบฝรั่ง รึแบบไหน เด็กก็เป็นเด็กดีคะ ปัญหาต่างๆจะไม่เกิด
ตัวน้องผญ.ก็ผิดคะ เพราะน่าจะโตพอที่จะรู้เรื่องการป้องกันอะไรพวกนี้ ต่อให้ครอบครัวไม่ได้สนใจใส่ใจปลูกฝัง แต่คิดว่ากว่าจะโตขนาดนี้เค้าต้องได้ฟัง ได้อ่านถึงการท้องก่อนวัยอันควรมาบ้าง น้องไม่มีการยับยั้งชั่งใจ รู้อยู่แก่ใจตัวเองดีว่ามันจะมีผลเสียอะไรตามมารึป่าว แต่ก็ยังเลือกที่จะทำ 
ผช.ก็ผิด ผิดที่คุณไม่ให้เกียรติความเป็นเพศแม่ของผญ. อยากจะได้แต่ทำไมไม่กล้าที่จะป้องกัน ทำไมไม่คิดว่าคุณก็มีพ่อแม่ ผญ.ก็มีพ่อแม่เหมือนกัน.
comment105:ผิดที่ครอบครัวไม่เข้าใจกัน ต่างคนต่างมีความคิด..ปล่อยปะละเลยเกินไป  พอมีปัญหาค่อยมาคิดค่อยมาคุยกัน (วัวหายล้อมคอก)
comment106:"ทุกคน...ผิด" 
เริ่มที่พ่อ กับ เเม่ ดูเหมือนเรื่องนี้พ่อกับเเม่จะสนใจแต่ตัวเอง ทำงานหนักเพื่อคนในครอบครัวก็จริง แต่คำว่าครอบครัวต้องครบปัจจัยยังชีพแล้วสิ่งที่จะให้ทำคุณภาพชีวิตดีได้คุณคุณภาพด้านจิตใจ หน้าที่ของพ่อเเม่ ที่มีต่องานก็ต้องพอดีเเละเพียงเพื่องาน หน้าที่พ่อแม่ที่มีต่อลูกก็ต้องเพียงพอและพอดีต่อลูก มองหน้าที่เเละเเสดงบทบาทของตัวเองให้ดี และเต็มที่ อย่างมีสติ ยังไงก็ยังดีกว่าทำอย่างไรอย่างหนึ่งมากเกินไป อะไรก็ตามถ้ามันมากเกินไปไม่มีทางดีได้ ความสุขในครอบครัวหลายอย่างเงินซื้อไม่ได้ สร้างความสุขในครอบครัวให้เต็มอิ่มลูกก็อบอุ่น มีความรักล้นเหลือ เพื่อตัวเองเพื่อสังคม
ย่า รู้ว่าอย่ารักลูก แต่บางครั้งย่าก็รักตัวเอง อายเรื่องการที่หลานจะมีลูก ประเด็นนี้ ที่แนะนำให้ทำแท้ง ยังไงก็บาป บาปในโลกนี้ยังไม่เท่าผลตอบแทนในโลกหน้า ผู้เกี่ยวข้องทุกคนที่ทำแท้งบาปหมด เรื่องความอับอาย แปบเดียวคนอื่นก็ลืม แต่บาดแผลในใจ กรรมที่ได้สร้างมานั้น ติดตัวเราจนตาย อีกทั้งเด็กไม่มีความผิด ถ้าเค้าทวงขอชีวิต ใครสามารถคือเค้าได้บ้าง เรื่องนี้คุณย่าควรทำใจ และสอนหลานให้เลี้ยงลูกดีๆ ให้เป็นคนดี เด็กที่เกิดมาถ้าเราสอนดีๆ ไม่มีปมในชีวิต เด็กทุกคนเกิดมาเพื่อสร้างความเข้าใจโลกใบนี้ด้วยเหตุและผล เมื่อพลาดยอมรับความผิดพลาดแล้วก็ทำให้ชีวิตดีขึ้น คลอดลูกเสร็จค่อยกลับไปเรียน ก็ไม่ได้สาย หรือถ้าไม่กล้าสู้หน้าเพื่อนๆ หรือสังคมก็เรียน กศน. จบเเล้ว เอนทราน เข้ามหาวิทยาลัยได้เหมือนกัน ดีอีกที่มีลูกทันใช้ เรื่องทัศนะคติของย่า เกี่ยวกับ lifestyle แบบฝรั่ง เท่าที่ดูมา ฝรั่งไม่เคยสร้างความเดือดร้อนให้ตนเอง และสังคม ฝรั่งท้องเค้าก็ช่วยเลี้ยงช่วยดูเเล เพราะเค้าเข้าใจว่า เด็กวันนี้เป็นวัยเจริญพันธุ์ 
น้องนักเรียน ตามธรรมชาติวัยนี้เริ่มเป็นวัยเจริญพันธุ์เเล้ว มีความรักความรู้สึก ชายหญิงสองคน สนิทกันเรื่องเซ็กส์กลายเป็นเรื่องที่เกิดขึ้นได้เสมอเมื่อมีปัจจัยเเวดล้อมที่เหมาะสม เรื่องเซ็กส์ในวัยเรียนเป็นเรื่องที่มีกันมาทุกยุกทุกสมัย สมัยก่อนเป็นเรื่องที่รับไม่ได้อย่างมากเพราะศิลธรรม จริยธรรมทางสังคมมีค่าสูง การตัดสินใจของน้องนักเรียนก็ขึ้นกับสติ ณ ขณะนั้น ถ้ารักสนุกก็ต้องมีทักษะที่จะป้องกันตัว เช่นบอกว่า ไปหาถุงยางมาก่อนเเล้วค่อยมีเซ็กส์กัน หรือถ้าเลี่ยงการมีเซ็กส์ไม่ได้ก็กินยาคุมซะ หรือลืมกินก็ ป้องกันด้วยยาคุมฉุกเฉิน สิ่งที่ดีที่สุดคือการยับยั้งช่างใจ คิดถึงอนาคตของตัวเอง คิดถึงพ่อ แม่ ที่สำคัญเรื่องศีลธรรม (ถ้าอิสลาม แค่เป็นเเฟนกันก็บาปแล้ว เรื่องเซ็กส์ถ้าไม่เเต่งงานกันอย่างถูกต้อง ก็คือบาป)

เรื่องนี้เมื่อท้องเเล้ว ทางออกที่ดีที่สุดคือ หันมารักกันมากๆ รักเเละเข้าใจลูก เลี้ยงลูกเลี้ยงหลานให้ดีมีความสุข อย่าสร้างปมในชีวิตลูก เพราะเค้าต้องสร้างคุณภาพชีวิตของเค้าและลูกเค้า เด็กคนนี้สามารถมีคุณภาพชีวิตที่ดี สามารถสร้างสังคมที่ดีได้อีกเยอะ การกระทำของคนในครอบครัวนี้ทำให้เห็นว่า ขนาดพ่อกับแม่ ยังรับไม่ได้ แคร์สังคมมากกว่าตัวเองเเล้วหากเด็กตัดสินใจคิดเอาลูกออก หรือฆ่าตัวตาย บาปจะยิ่งหนักกว่าเดิมกี่ชาติๆ ก็ชดใช้ไม่ไม่หมด จบเรื่องนี้ด้วยการสร้างความเข้าใจที่ดีซึ่งกันเเละกัน และทำบทบาทของตัวเองให้ดีให้ยอดเยี่ยมที่สุด เป็นกำลังใจให้นะ
comment107:การที่ท้องในวัยเรียน (จากประสบการณ์ที่เกิดขึ้นกับตัวเองเพราะท้องในวัยเรียน)
การที่ท้องในวัยเรียน ในตอนนี้นั้น ครอบครัวไม่ค่อยที่จะได้พูดคุยกัน  พูดคำตอบคำ ทำอะไรผิดนิดหน่อย ก็บ่น ก็ตี จนทำให้เราคิดหลายอย่าง อยู่บ้านทำใมไม่มีความสุขเหมือนบ้านอื่นเลยว่ะ เข้าไปไหนมาไหนด้วยกัน พูดคุยยิ้มแย้ม กอดกัน  แต่ผิดกับกับเรา มองหน้าก็แถบจะไม่กล้ามอง และในจังหวะที่เรามีแฟน ความคิดในตอนนี้ ก็อยากไปให้พ้นๆบ้านนี้ (อยู่นอกบ้านน่าจะสบายมากกว่า ไม่ต้องเจอ ไม่ต้องติดต่อ ) และวันนึงเกิดท้องขึ้นมา ในเวลาที่เรายังเรียนอยู่ ความรู้สึกตอนนั้นตกใจมากก แต่ก็ไม่เคยคิดที่จะเอาเขาออก ปรึกษากับแฟน ก็พร้อมที่จะรับผิดชอบและเผชิญปํญหา ถึงแม้ในตอนแรกก็อาจจะติดปัญหาที่ครอบครัวของเรา เขาตั้งความหวังไว้มาก แต่กับล้มไม่เป็นท่า(เพราะเขาห่วง กลัวว่าเราจะลำบาก อยู่กันได้ไม่นาน) แต่สุดท้าย เราก็ไม่ได่มีครอบครัวของตัวเอง บางครั้งการที่เรามีครอบครัวตั้งแต่เด็ก ก็ใช่ว่าจะแย่เสมอไป อยู่ที่การเข้าใจ การปรับตัวเข้าหากัน มีอะไรก็ต้องพูดคุย #เพราะบางที่ การที่เด็กตั้งครรภ์ในวัยเรียน อาจเกิดจากครอบครัว และสิ่งรอบข้าง อยากจนที่จะออกมาใช้ชีวิตของตัวเอง เพราะบางที่คนในครอบครัวไม่ค่อยเข้าใจค่ะ  ชีวิตครอบครัวตอนนี้มีความสุขมากค่ะ ลูกก็4ขวบกว่าแล้ว ทุกปัญหาย่อมมีทางออกค่ะ
comment108:ควรเลี้ยงลูกเหมือนเป็นเพื่อน มีอะไรจะได้พูดอย่างเปิดอก และใส่ใจลูกให้มาก ควรให้ลูกป้องกัน และให้ลูกรักตนเอง สงวนตัวไว้ถึงวัยอันควรค่ะ
comment109:อาจว่าเราหัวโบราณนะ เเต่เราว่ามันผิดที่เด็กทั้ง 2 คน ทั้งผู้หญิงผู้ชาย เเละก็ผิดที่ครอบครัวด้วย ที่ไม่รู้จักตักเตือน ไม่มีเวลาสั่งสอนในเรื่องนี้

ทำให้เด็ก2คนนี้ ซึ่งก็ผิด ไม่รู้จักหักห้ามใจ  ชิงสุกก่อนห่าม ไม่เคารพวัฒนธรรมไทย ไม่คำนึงถึงผลที่จะตามมา ก่อนทำไม่คิด ว่าคนข้างหลังจะเสียใจเเค่ไหน ทุกข์เเค่ไหน 

เเละถึงเเม้ท้ายสุด ห้ามใจกันไม่ได้ ก็ควรจะรู้จักป้องกัน
เรียนสุขศึกษามา ก็เอามาใช้หน่อย ไม่ใช่เรียนไปงั้นๆ

เห้อ เพลีย ถ้าคุณพลาด ทำเเท้งมันก็บาปปปปปปปปปปปปปปปปปปปปปปปปปป จริงๆล่ะ  อนาคตที่อาจจะดีกว่าเดิม ก็อาจจะเเย่ลงกว่าเดิมนะ
ไหนจะต้องหาค่าเลี้ยงดู เเบ่งเวลาเลี้ยงดู จะมาผลักภาระให้คนอื่น ให้สังคมมันก็ไม่ใช่ 

สุดท้าย คำว่าสติเท่านั้น ที่ควรมี คิดให้มากๆ
comment110:ทุกคน....คิดถูก...แต่การกระทำ....ทำผิด
เริ่มจากต้นเรื่อง
จุดเริ่มต้น...ของความผิด
ถ้าเราลองฟังความคิดของชายหนุ่มและหญิงสาวแต่ละคนที่คิดมาที่จริงถูกนะหญิงสาวคิดถูกที่ผู้ชายต้องใช้ถุงยางส่วนผู้ชายก็คิดถูกนะที่ตอนนั้นจะเอาถุงยางออกมาแต่จุดเริ่มต้นความคิดที่ถูกต้องนั้นกลับต้องมาพังลงเพราะคำว่า ช่าง ซึ่งคำจำกัดความคำนี้คือ สมองความคิดมันรับรู้ได้ว่าถูกหรือผิดแต่ก็ยังจะทำและกระทำอย่างตั้งใจ และคำนี้จึงนำพาให้เกิดการกระทำที่ผิดและจุดเริ่มต้นของเรื่อง
หญิงสาว
จะมีสองตอนที่เป็นจุดที่คิดถูก...แต่กระทำผิด คือเริ่มเรื่องหญิงสาวคิดอยู่ในใจเสมอว่าเราต้องรักนวลสงวนตัวไหม เราต้องใช้ถุงยางหรือป่าว ซึ่งนี้เห็นได้ชัดว่าแกกำลังเดินทางที่ถูกต้องแต่มาจบที่การกระทำคือเธอก็ยังปล่อยให้เป็นไปส่วนจุดที่สองท้องแล้วไงก็เลี้ยงไหนผู้ใหญ่บอกทำแท้งไม่ดีอย่างงั้นอย่างงี้จุดนี้เธอคิดถูกมากแต่การกระทำเธอก็ยังผิดคือผิดที่ยอมให้ผู้ชายได้ตัวเธอไปทั้งที่รู้ว่ามันผิด
แม่
ฉันผิดจริงๆใช่ไหม? ไม่ เธอไม่ผิดเด็กปัจุบันเค้าต้องการอิสระเพื่อที่จะเรียนรู้ในสิ่งที่ตัวเองรักตัวเองชอบ แต่การกระทำคือทำแต่งาน และกระกระทำที่ผิดคือไม่ยอมรับพยายามหาจุดที่ทำให้ทุกคนรู้ว่าถ้าฉันผิดคุณหรือทุกคนก็ผิดนี้คือการกระทำที่ผิด
ยาย
ความคิดฉันผิดหรอ?ยายคิดถูกมากและพื้นฐานยายเป็นบุคคลที่สอนได้ดีเยี่ยมมองปัญหาจากต้นเหตุคือการรักนวลสงวนตัวแต่การกระทำมันตรงข้ามคือเอาเด็กออกซะการกระทำที่ผิดมากๆ
พ่อ
หาเลี้ยงครอบครัว พยายามทำงานหนักเพื่อครอบครัวที่มีกินมีใช้สรุปผิดหรอ?ไม่ผิดเป็นความคิดที่ถูกและเป็นความคิดที่ดีสำหรับหัวหน้าครอบครัวแต่สิ่งที่ผิดคือการกระทำผิดที่ทำแต่งานผิดที่ไม่สนใจลูกและภรรยาเลี้ยงและเอาใจใส่ด้วยเงิน
...หากเราลองเป็นเค้าเป็นใครคนใดคนหนึ่งเราอาจจะคิดแบบเดียวกับเค้าก็ได้ ฉะนัน ทุกคนจึงคิดไม่ผิดจะผิดก็แค่การกระทำซึ่งการกระทำสามารถแก้ไขปรับปรุงได้ง่ายกว่าเพราะถ้าเราคิดผิดมันยากที่จะเปลี่ยนความคิด...
comment111:ถ้าจะถามว่า "ท้องในวัยเรียน ... ผิดที่ใคร?"
ก็คงจะผิดกันทุกคน จากที่ดูในคลิปวิดีโอ ทุกคนต่างก็มีภาระหน้าที่ของตัวเองที่ต้องทำ ต้องรับผิดชอบ พ่อ ก็ต้องทำงานเพื่อหาเลี้ยงครอบครัว เข้าสังคมกับที่ทำงาน ผลักภาระหน้าที่การเลี้ยงดูลูกมาให้แม่มากเกินไป จนลืมไปว่า พ่อ ก็ควรที่จะต้องมาอบรม สั่งสอน เลี้ยงดูลูกด้วย  / แม่  ก็มีหน้าที่ต้องคอยดูทุกอย่างในบ้าน ค่าน้ำ ค่าไฟ ฯลฯ ไหนจะงานที่ต้องทำอีก จนอาจจะไม่มีเวลามาพูดคุยกะลูกในทุกๆเรื่อง อย่างที่ควรจะเป็น / ยาย ก็ผิด ผิดที่แนะนำหลานให้ไปทำแท้ง ทั้งๆที่เป็นผู้ใหญ่ รู้จักบาป บุญ คุณ โทษ เป็นอย่างดี ควรจะช่วยหาทางแก้ไข ดีกว่าให้แก้ปัญหาที่ปลายเหตุที่ไม่มีความคิดแบบนี้ และสุดท้ายที่ผิดมากที่สุดคือ ตัวเอง บางคนอาจจะคิดว่าการที่ยอมเอาตัวเข้าแลกจะเป็นการผูกมัดเค้าไว้กะเราได้ คิดผิดถนัดค่ะ น้อยคนนักที่จะคบกันจนจบมัธยม มหาวิทยาลัย จนได้ทำงานและแต่งงานกัน ความรักในวัยเรียนไม่ใช่เรื่องผิด แต่ผิดที่เราไม่รักตัวเองต่างหาก ไม่รักอนาคตตัวเอง คิดแค่ว่า "ช่าง" แล้วผลสุดท้ายคือ ท้อง บางคน ผช ก็ไม่รับอีก เรายังไม่รักตัวเรา แล้วใครจะมารักตัวเราได้
comment112:ท้องในวัยเรียน ผิดที่ใคร?
ในมุมมองของผม ผิดทุกคน โดยสามารถแบ่งความผิดพลาดตามความเกี่ยวข้องของตัวละคร คือ
1.เด็กสาว เพราะขาดความยับยั้งชั่งใจ และ ความอายที่จะนำถุงยางออกมาให้ฝ่ายชายชายใช้ เพราะกลัวเสียภาพลักษณ์ แต่ที่จริงแล้ว Safe Sex เป็นสิ่งที่สามารถและอยู่ในวิสัยที่สามารถกระทำได้ เพื่อป้องกันการตั้งครรภ์ที่ไม่พึงประสงค์ การติดโรคร้ายแรงทางเพศสัมพันธ์ ไม่ใช่การไม่เชื่อใจ
2.เด็กชาย ต้นตอของความผิด การตั้งครรภ์โดยไม่พร้อมในวัยเรียน โดยขาดการยับยั้งจิตใจ ด้วยความที่ฮอร์โมนในวัยรุ่นรุนแรงอยู่แล้ว ต้องรู้จักวิธีการปลดปล่อยและระงับอารมณ์
3.พ่อ และแม่ เมื่อวัยพร้อมที่การมีครอบครัว ความรับผิดชอบของหน่วยที่เล็กที่สุดในสังคมไทย คือ ครอบครัว ที่นอกจากจะเลี้ยงดู ให้มีความสุข แล้ว ยังต้องสั่งสอน และให้เวลา ในการรับฟังปัญหาของลูก รวมถึงการให้ความร่วมมือกับโรงเรียนในการติดตาม หรือเข้าร่วมรับฟังปัญหา
เพราะเงินอย่างเดียว ไม่อาจจะแก้ไขปัญหาได้
4.ยาย เมื่อโลกหมุนไป ความเปลี่ยนแปลงเป็นสามัญของโลก คุณยายอาจจะต้องปรับมุมมองให้ครอบคลุมกับปัญหาเพราะ การแก้ไขแบบเดิม เช่นการเรียนรร.หญิงล้วน  การห้ามมีแฟน บางครั้งไม่อาจจะใช้กับเยาวชนรุ่นนี้ได้ 
การทำแท้ง เป็นการตัดสินใจยุติปัญหา ที่สร้างปัญหาใหม่ขึ้นมาอีก เช่น การติดเชื้อหรือความเสี่ยงในการมีบุตรยากในอนาคตของเด็กสาว ถ้าการทำแท้งเป็นสิ่งง่ายๆ ปัญหาท้องในวัยเรียนก็ไม่อาจจะหมดไปได้ ในที่สุดก็จะมีเด็กสาวตกเข้ามาในวังวนนี้อีกเรื่อยๆ
ทัศนคติ และมุมมอง เป็นสิ่งที่สำคัญ ความรักความอบอุ่นในครอบครัว เป็นเกราะป้องกันที่มีประสิทธิภาพ อีกทั้งหากยับยั้งชั่งใจไม่ได้ ต้องมีการใช้อุปกรณ์ป้องกันความเสี่ยง และลดการติดเชื้อโรคทางเพศสัมพันธ์ สุดท้าย เซกซ์ไม่ใช่ความรัก เป็นแค่ความต้องการเท่านั้น
comment113:ใครจะผิดที่สุด คงไม่พ้นเด็กทั้งสองคน... กรณีนี้ถ้าน้องผู้ชายหนีความรับผิดชอบไป ก็เหลือแต่ว่าที่คุณแม่วัยเยาว์ ขอฝากไว้ว่า...

คุณอาจอยากจะโทษทุกคน อยากจะโทษโลกว่าผิดเป็นธรรมดา การมีลูกเมื่อไม่พร้อมทำให้คนรอบข้างทุกคนต้องร่วมกันแก้ไขปัญหา จะให้เขากอดคุณ จะให้เขาจูบคุณแล้วบอกว่ารักหรือ ทันทีที่เขารู้... แม้เขาจะรักคุณยิ่งกว่าชีวิตตัวเอง เขาก็ทำใจยอมรับไม่ได้หรอก คุณเสียใจ พ่อแม่เสียใจยิ่งกว่าคุณ

ท้องแล้วอย่าหวังความเข้าใจจากคนอื่นเลย อย่าหวังว่าเขาจะเห็นใจ จะเข้าใจ... ก่อนอื่นเราต้องยอมรับความผิดพลาดของตนเองเสียก่อน

แล้วมองไปที่อนาคตให้ไกล เด็กที่กำลังเกิดมาจะมีบาปที่คุณก่อติดตัวไปด้วย ทั้งที่เขาคือคนที่ไม่มีความผิดเรื่องนี้เลยแม้แต่นิดเดียว

ถ้าลองคิดดูแล้ว คุณแก้ปัญหาไม่ได้... นั่นแหละคุณยังไม่พร้อม...

ลูกเป็นสมบัติที่วิเศษ เป็นสิ่งที่มีค่า ถ้าเขามาในเวลาที่ถูกต้อง

ถ้าเขาเกิดมาแล้ว คุณก็ยังไม่พร้อม... ขอให้คุณทำใจให้รักเขาก่อน... แล้วคุณจะอดทนผ่านมันไปได้

เชื่อสิ...
comment114:ใครผิด ?
ถ้าจะผิดก็ผิดที่ตัวเราเองที่ไม่รู้จักป้องกัน สำหรับปัญหาการท้องในวัยเรียนไม่ได้เกิดมาจากการเลี้ยงดู อบรม สั่งสอน โดยตรง เพราะถึงแม้เรารู้วิธีการป้องกันแต่ก็ไม่รู้จักป้องกันเอง มัวแต่อาย คิดนั้นคิดนี้ และไม่คิดถึงผลที่จะตามมา แล้วจะไปโทษใคร มันขึ้นอยู่กับตัวเราเองทั้งนั้น เรื่องการมีอารมณ์ทางเพศเป็นเรื่องธรรมชาติ การที่เราชิงสุกก่อนห่ามก็ไม่ใช่เรื่องร้ายแรงอะไรถ้าเรานั้นรู้จักป้องกัน..

ชีวิตเราอยู่ที่เราจะทำ..
comment115:ไม่มีผิดที่ใครหรอก...หากเราถามว่า"ใครผิด" นั้นหมายความว่าเราต้องการ "คนรับผิดชอบ" แล้วเราต้องการสิ่งเหล่านั้นเพื่ออะไรล่ะ? ในเมื่อปัญหามันเกิดจาก "ความไม่รับผิดชอบ" เราเคยคิดไหมว่าถ้าเราหาคนผิดในเรื่องนี้ได้ คนผิด คนนั้นจะเป็นยังไง? สภาพความกดดัน ความไม่พร้อมในหลายๆ อย่าง อาจทำให้เธอและเขาเครียด แต่คนที่ทำให้เขาและเธอตัดสินใจทำเรื่องที่น่าเศร้านั้นไม่ใช่ใครเลยมันคือคนที่ได้ชื่อว่า พ่อ และ แม่ นั้นเอง 
ท้องในวัยเรียนมันไม่ใช่ความผิดของใคร มันเป็นแค่ชั่ววูบของอารมณ์ที่อยู่เหนือการควบคุม เราควรใช้เวลาที่จะหา คนผิด มาเป็นเวลาที่ช่วยกันดูแลเขาและเธอเหล่านั้นที่ "พลาด" ไป จะดีกว่า ควรเปิดในเรื่องพวกนี้ให้มาก สอนให้เขาเข้าใจให้เห็นว่ามันเป็นเรื่องปกติ แต่เป็นปกติที่เลวร้ายถ้าไม่ถึงเวลาอันควร เราไม่ควรปิดหูปิดตาเด็กเพียงเพราะเราคิดไปเองว่ายังไม่ถึงเวลา สังคมไทยควรจะถึงเวลาเปิดหูเปิดตายอมรับสิ่งเปลี่ยนแปลงทั้งทางดีและร้ายมากกว่าจะมัวมากังวลว่า "จะเป็นขี้ปากชาวบ้าน" แค่นั้น
comment116:ไม่มีใครตอบได้ว่าใครผิดใครถูก  เพราะทุกๆๆการเกิดใหม่คือสิ่งดีงาม รวมถึงชีวิตที่จะออกมาดูโลกใบนี้ *** เชื่อว่ามันคือเรื่องดี***อยู่ที่การมอง และยอมรับผลที่จะเกิดตามมา  ถ้าจะผิดก็คงเป็นเพราะ ผิดที่ผิดเวลา  ผิดบุคคล  
เชื่อซิ  ต่อให้ครอบครัวเราพร้อม และดีแค่ไหน โดนสั่งสอน และปลูกฝังมาแค่ไหน ถ้าเหตุมันจะเกิดมันก็ต้องเกิด อยากให้มองต่างมุม ในเมื่อเรื่องมันเกิดขึ้นแล้ว  เราควรยอมรับมันมากกว่า  ***ไม่ใช่มานั่งหาคนผิด***
comment117:ผมว่ามันน่าจะผิดที่พ่อแม่มากกว่า
เพราะง่าพ่อแม่บางคน ก็ไม่มีเวลามาดูแลลูกเลย
ลูกก็เลยเสียคนอย่างนี่
แต่บางทีตัวเด็กเองก็มีส่วนผิดเหมือนกัน
เพราะว่าตัวเด็กเองนั้น ไม่ยับยั้งชั่งใจ
ถ้ารู้จักยับยั้งชั่งใจก็คงไม่เกิดผลเสียอย่างนี้
comment118:ไม่มีใครผิดค่ะ..มันเป็นไปตามธรรมชาติของมัน ผลก็เกิดขึ้นตามกรรม(การกระทำของเรา)แต่สิ่งสำคัญไปกว่านั้นคือสิ่งที่จะเกิดขึ้นต่อไปจากนี้ เมื่อสมาชิกในครอบครัวนั้นต่างมีหน้าที่และทัศนคติที่แตกต่างกันไป แม่:เป็นแม่สมัยใหม่ พยายามเข้าใจลูก ปรับตัวตามสังคมนิยมปัจจุบัน พ่อ:เป็นหัวหน้าครอบครัว พยายามมุ่งมั่นหาเงินเลี้ยงดูครอบครัว ยาย:อาบน้ำร้อนมาก่อน พยายามสั่งสอนลูกหลานให้อยู่ในวัฒนธรรมไทยอันดีงาม ลูก:วัยรุ่นคิดตามค่านิยมสมัยใหม่ พยายามรับผิดชอบในสิ่งที่ตนทำ ทุกคนล้วนไม่ผิดแต่ขออย่าให้มีการทำแท้งเกิดขึ้นเลย ทุกสรรพสิ่งที่เกิดขึ้นมาบนโลกนี้ต่างสวยงามตามธรรมชาติของมันเสมอ เด็กน้อยเกิดมาก็เป็นสมาชิกใหม่ของครอบครัว ครอบครัวสำคัญเสมอในทุกเรื่องที่เกิดขึ้นกับสมาชิกในครอบครัว
comment119:มันไม่ได้ผิดที่ตัวใครหรอกแต่ผิดที่ตัวเราเอง ไม่ใช้ว่าผู้ชายจะป้องกันไม่ได้ไม่ใช่ผู้หญิงจะป้องกันไม่ได้แต่ไม่ทำกันคิดสนุกกันไปวันสุดท้ายความมั่กง่ายก็ส่งผลให้ตัวเองต้องหยุดเรียนต้องสร้างครอบครัวพอไปไม่ไหวก็แยกทางกันสุดท้ายผลของการกระทำก็ตกที่ลูกน้อย.บางคนคิดโง่ๆไปทำแท้ง(บาปยิ่งกว่า)ถ้าวันนั้นแม่คุณทำกับคุณแบบที่คุณทำจะมีคุณในวันนี้มั้ย?คิดอะไรโง่กับการทำแท้ง รู้ทั้งรู้ว่าไม่พร้อมแต่ก็ไม่ป้องกัน
"ผิดที่ตัวเราเอง ผิดที่กรรม กรรมคือการกระทำ"
comment120:ถ้าถามว่าใครผิด...ผิดที่ใคร? อาจมีคำตอบว่าไม่มีใครผิด เพราะมันผ่านมาแล้ว แต่ผมกลับคิดว่ามันผิดทุกคนแหละ เพียงแต่ว่าตอนนี้มันไม่ใช่เวลาที่จะมาหาว่าใครผิด ไม่ใช่เวลาที่จะชี้นิ้วโทษคนอื่น ในขณะที่อีกสามนิ้วย้อนกลับมาชี้ตัวเอง มันไม่ใช่เวลาเลยที่จะโยนความผิดออกไปพ้นตัว
- น้องผู้หญิงคนสวย ผิดแน่นอนที่ไม่ยับยั้งชั่งใจตัวเอง การมีแฟน มีความรักไม่ผิดแต่เราต้องมีขอบเขต ในประเด็นนี้เห็นว่าหลาย ๆ วิสัยทัศน์ของน้องยังไม่โตพอเช่นคิดว่าคนเรามันผิดกันได้ไม่ใช่หรอ ? อาจจะใช่บางเรื่องแต่บางเรื่องมันมีทางป้องกันหรือไม่ แถมตอนจะมีอะไรกับพ่อหนุ่มมีถุงก็ไม่รู้จักใช้ เพราะมัวแต่คิดว่ามันจะดูไม่ดี ทั้ง ๆ ที่ถ้าพลาดขึ้นมาปัญหาหนักกว่าเยอะ
- คุณแม่เอง ซึ่งเป็นเพศหญิงเหมือนลูก น่าจะเข้าใจลูกได้ดีที่สุด การให้อิสระแก่ลูกเป็นสิ่งที่ดี แนวคิดการเลี้ยงลูกแบบตะวันตกก็ไม่ได้มีอะไรเสียหาย เพียงแต่ต้องปรับมาใช้กับสังคมไทยให้ถูกวิธีด้วย และควรพูดคุยกับลูกเรื่องแฟน เรื่องความรัก จะได้รู้ว่าตอนนี้เค้าเป็นยังไงกัน ไม่ใช่ปล่อยจนเกินไปเพราะยังไงเด็กก็คือเด็กอยู่ดี
- คุณพ่ออันนี้ก็เกินไป ขนาดคุยกันอยู่เรื่องลูกตัวเองท้องแท้ ๆ ยังนั่งทำงานไปด้วย รู้สึกว่าจะเข้าใจความหมายของครอบครัวผิดไปเยอะ ใช่ว่าการหาเงินเข้าบ้านส่งลูกเรียน หาเงินให้ภรรยาใช้ก็จบแค่นั้น จริง ๆ แล้วเรื่องเงินอาจไม่ใช่สิ่งที่สำคัญที่สุกสำหรับครอบครัว แต่เป็นเรื่องของเวลาที่ควรจะสนใจกัน พูดคุยกันมากกว่า แม้ว่าลูกผู้หญิงหรือผู้ชายพ่อหรือแม่ก็สามารถสอนได้ทั้งนั้น
- คุณยายเอง ก็ถือเป็นผู้อวุโสที่ผ่านร้อนผ่านหนาวมาก่อน น่าจะทำตัวเองให้เป็นศูนย์รวมใจของครอบครัว แต่กลับมีแต่ความคิว่า ฉันสอน ฉันบอกแล้วไง ฉันถูกแกผิด ซึ่งจริง ๆ แล้วควรที่จะรับฟังความคิดเห็นของผู้อื่นบ้าง และควรปรับตัวเพื่อยอมรับสภาพการเปลี่ยนแปลงของสังคมสมัยใหม่ด้วย อีกหนึ่งข้อคือควรเป็นคนมี่ใจเย็นที่สุด และมีเหตุผลที่สุดเพื่อให้เป็นที่พึ่งของลูกหลาน
- สุดท้ายพ่อหนุ่มที่ไม่กล้ามาสู้หน้าครอบครัวนี้ ไม่รู้ว่ายอมรับหรือหนีไปเขมรแล้ว ก็ควรมีความเป็นลูกผู้ชายและให้เกียรติผู้หญิงบ้าง และแน่นอนว่ามีโอกาสที่จะป้องกันก็ไม่ทำ เพราะมัวแต่คิดว่าจะดูไม่ดี สุดท้ายผิดที่ไม่มานี่แหละ

จะเห็นว่าจริง ๆ แล้วทุกคนผิด แต่ตอนนี้ทั้งครอบครัวควรหยุดเถียงกัน หยุดคำถามในหัวว่า "ฉันผิดตรงไหน?" และหยุดโยนความผิดให้คนอื่น เวลานี้ควรหันมาพูดคุยกันอย่างมีเหตุผลและไม่ใช่อารมณ์ เพราะตัวน้องผู้หญิงคนสวยซึ่งยังเด็ก และแบกรับภาระมากที่สุด ก็เครียดมากอยู่แล้ว สิ่งที่ต้องการตอนนี้คือความรัก กำลังใจ และเวลาจากคนที่เค้ารักและไว้ใจมากที่สุดต่างหาก

หยุดถามว่าผิดที่ใคร? หันมาใส่ใจกันและกันพอ!
comment121:“ท้องวัยเรียน...ผิดที่ใคร”
     จากการติดตามข้อมูลข่าวสารมีการรายงานข้อมูลที่น่าตกใจว่า เด็กไทยมีจำนวนการตั้งครรภ์ในวัยเรียนที่สูงที่สุดในเอเชีย  และยังพบว่าอายุของเด็กที่เริ่มมีเพศสัมพันธ์ครั้งแรกในไทยมีเกณฑ์ว่าจะมีอายุต่ำลงเรื่อย ๆ ซึ่งถือได้ว่าเป็นปัญหาใหญ่ระดับชาติที่ทุกคนในสังคมต้องช่วยกันดูแล  ก่อนที่จะบอกได้ว่า “ท้องวัยเรียน...ผิดที่ใคร” เราคงต้องมาดูก่อนว่าสาเหตุการท้องในวัยเรียนเกิดขึ้นได้อย่างไร เกี่ยวข้องกับใครและอะไรบ้าง ดิฉันคิดว่าผู้ที่เกี่ยวข้องน่าจะแบ่งได้ 3 กลุ่ม ดังนี้
     1. ตัวเด็กเอง  สาเหตุหลักของการท้องในวัยเรียนคือเด็กไม่ว่าจะด้วยเหตุผลด้านพันธุกรรม พัฒนาการทางด้านร่างกายและจิตใจของวัยรุ่น การเปลี่ยนแปลงโดยเฉพาะฮอร์โมนในร่างกายทางด้านอารมณ์ของวัยรุ่น มีผลกระตุ้นให้มีความสนใจกับเพศตรงข้าม แฟชั่นการแต่งตัวที่เปิดเผยเนื้อตัวมากขึ้นเป็นการยั่วยุอารมณ์ทางเพศ ไม่มีความรู้เรื่องการมีเพศสัมพันธ์ที่ถูกต้อง ไม่รู้จักการปฏิเสธเมื่อถูกขอให้มีเพศสัมพันธ์ การอยู่กันสองต่อสองระหว่างชายหญิงในที่ลับตาคน ขาดความรู้ความเข้าใจในการคุมกำเนิดและป้องกันโรคติดต่อทางเพศสัมพันธ์ การเลียนแบบพฤติกรรมตามกระแสตะวันตก อาทิ การจับคู่อยู่กิน การทำสถิตินอนกับผู้ชาย การมีเพศสัมพันธ์กับเพื่อน หลงอยู่กับวัตถุนิยมมากเกินไป และชอบตามเพื่อน ยอมเสียตัวเพื่อแลกกับการได้เงิน การอยู่หอพัก อยู่ห่างจากพ่อแม่หรือผู้ปกครอง การเที่ยวในสถานเริงรมย์ การดื่มเครื่องดื่มที่มีแอลกอฮอล์และการใช้สารเสพติดจนทำให้ขาดสติ มีเพศสัมพันธ์โดยไม่คุมกำเนิด มีความเชื่อผิด ๆ ในการคุมกำเนิดอย่างเช่นในภาพยนตร์สั้นผู้ชายไม่สวมถุงยางอนามัยกลัวถูกต่อว่า ผู้หญิงก็ไม่กล้าเอาถุงยางอนามัยให้กลัวถูกหาว่าตัวเอง ไม่นับถือตนเอง ไม่เห็นคุณค่าของตนเอง ทำให้ตัดสินใจมีเพศสัมพันธ์ได้ง่าย รวมทั้งคนที่ไม่ได้อบรมสั่งสอนก็มีโอกาสที่จะถูกหลอกได้ง่าย เป็นต้น
     2. พ่อ แม่ และบุคคลในครอบครัว ถือได้ว่ามีส่วนสำคัญที่จะทำให้เด็กเกิดปัญหาท้องในวัยเรียนได้ไม่ว่าจะเป็นเด็กขาดความอบอุ่นจากครอบครัวเนื่องจากพ่อแม่ต้องวุ่นกับการทำงานเพื่อหาเงินเลี้ยงลูก บางครอบครัวพ่อแม่มีปัญหาหย่าร้างต้องแยกทางกัน เด็กไม่ได้รับการเลี้ยงดูที่ดี ขาดการเอาใจใส่จากพ่อและแม่ ความรู้เท่าไม่ถึงการณ์ขาดความรู้ความเข้าใจ เรื่องเพศศึกษาของพ่อแม่และบุคคลในครอบครัว จึงไม่สามารถเป็นที่ปรึกษาให้กับบุตรหลานได้อย่างเหมาะสม ขาดการชี้แนะเรื่องเพศสัมพันธ์จากพ่อแม่หรือคนเลี้ยงดู ทำให้เรื่องเพศสัมพันธ์เป็นเรื่องปิด บางครอบครัวได้ผลักภาระหน้าที่การให้ความรู้ด้านเพศศึกษาไปให้แก่ครู อาจารย์ หรือผู้อื่นสอนแทน ซึ่งส่วนหนึ่งเป็นเพราะมีทัศนคติว่าเรื่องเพศเป็นเรื่องน่าอับอาย ต้องปกปิดไม่สมควรพูดอย่างเปิดเผย หรือเข้าใจว่าการสอนเรื่องเพศศึกษาให้แก่ลูกหลานในครอบครัวอาจเป็นดาบสองคม การไม่มีเวลาดูแลพูดคุยให้คำแนะนำปรึกษากับลูกหลานที่เป็นวัยรุ่น วัยเรียน เพราะห่วงเรื่องเศรษฐกิจและการประกอบอาชีพเป็นหลัก ช่องว่างระหว่างเพศ วัย ของคนในครอบครัวทำให้มีความคิดที่แตกต่างกัน เกิดความไม่เข้าใจกันทุกคนต่างคิดว่าความคิดของตนเองถูกต้องแล้ว จากภาพยนตร์สั้นจะเห็นได้ว่ายายก็คิดแบบผู้ใหญ่ที่ต้องการให้หลานรักนวลสงวนตัว พ่อก็คิดว่าลูกสาวน่าจะพูดคุยกับแม่ได้สะดวกกว่าพ่อและตัวเองก็เป็นคนทำงานหาเงินเลี้ยงดูครอบครัวไม่น่าจะต้องมาวุ่นวายกับเรื่องในครอบครัว ส่วนแม่ก็คิดว่าน่าจะให้อิสระกับลูกบ้างไม่ใช่ปิดกั้นเหมือนสมัยก่อน ทั้งที่ครอบครัวนี้เป็นครอบครัวที่ค่อนข้างสมบูรณ์พ่อแม่อยู่ด้วยกัน มีญาติผู้ใหญ่อยู่ด้วย ฐานะดีมีหน้าที่การงาน ลูกได้เรียนในโรงเรียนที่ดีก็ยังเกิดปัญหาท้องในวัยเรียนได้ เป็นต้น
     3. สิ่งแวดล้อมอื่น ๆ ไม่ว่าจะเป็นหน่วยงานภาครัฐ สถานศึกษา ชุมชน เพื่อน สื่อต่าง ๆ เป็นต้น
สิ่งแวดล้อมอื่น ๆ ที่เป็นสาเหตุการท้องในวัยเรียนประกอบด้วยสภาพแวดล้อมที่อาศัยอยู่ เช่น การอยู่หอพักคนเดียว การเห็นคนรอบข้างหรือเห็นคนที่อยู่ในชุมชนเดียวกันมีเพศสัมพันธ์ก่อนวัย การอยู่ด้วยกันก่อนแต่งงาน ก็จะเอาเป็นเยี่ยงอย่างเป็นการเลียนแบบพฤติกรรมที่ไม่เหมาะสม สื่อปลอดภัยและสร้างสรรค์ในสังคมมีจำนวนน้อย การแพร่ระบาดของสื่อที่ไม่เหมาะสมหรือลามกอนาจารผ่านทางสื่อแต่ละประเภทมีเป็นจำนวนมาก ทำให้เด็กเข้าถึงสื่อที่ไม่เหมาะสมต่าง ๆ ได้ง่ายจนทำให้เด็กซึ่งขาดภูมิคุ้มกันในการบริโภคสื่อ มีการเลียนแบบพฤติกรรมและนำไปสู่ปัญหาท้องในวัยเรียน การมีสถานที่ล่อแหลมทางเพศหรือยั่วยุพฤติกรรมทางเพศอยู่ในชุมชน เช่น สถานบริการ ร้านจำหน่ายสุรา เป็นต้น สภาพสังคมที่ปัจจุบัน ผู้ชายหมกมุ่นและมีความต้องการทางเพศเพิ่มขึ้นจากสิ่งยั่วยุต่าง ๆ ทำให้ต้องมาลงกับเพศหญิง จนเป็นเหตุให้เกิดการคุกคามทางเพศ รุมโทรม และการข่มขืน จึงนำไปสู่ต่อการมีเพศสัมพันธ์ก่อนวัยอันควร ในเดือนกุมภาพันธ์เป็นเดือนที่มีวันสำคัญคือวันแห่งความรักหรือวันวาเลนไทน์ (Valentine Day) ซึ่งคนส่วนใหญ่ที่สนใจเรื่องของวันนี้จะเป็นวัยรุ่น และเป็นช่วงเวลาที่ดีที่สุดสำหรับพ่อค้าแม่ค้าที่ทำธุรกิจเกี่ยวกับดอกไม้ โดยเฉพาะดอกกุหลาบ แต่มีสถิติหนึ่งที่จำเป็นต้องพิจารณาคือสถิติของการคลอดในวัยรุ่น (11-19 ปี) จะมีการคลอดในเดือนตุลาคม มากที่สุดนั่นหมายความว่า วัยรุ่นส่วนใหญ่ที่อยู่ในวัยเรียน มีการตั้งครรภ์ในช่วงเดือนกุมภาพันธ์ จึงอาจมองได้อีกอย่างว่าเดือนที่มีวันแห่งความรักถือได้ว่าเป็นสาเหตุหนึ่งของปัญหาท้องในวัยเรียนได้ สถานศึกษาซึ่งเป็นสถานที่เด็กใช้เวลาแต่ละวันอยู่มากที่สุดในการจัดทำหลักสูตรการเรียนการสอนเรื่องเพศศึกษาอาจจะทำยังไม่เต็มที่ทำให้เด็กขาดความรู้ความเข้าใจเท่าที่ควรอาจเป็นด้วยค่านิยมของสังคมไทยที่ไม่ค่อยให้เปิดเผยเรื่องเพศศึกษา ความเขินอายเพื่อนในชั้นเรียน การถูกชักจูงจากเพื่อนให้ทำในสิ่งที่ไม่เหมาะสม เช่น ดื่มเครื่องดื่มแอลกอฮอล์ สบบุหรี่ เสพสารเสพติดจนนำไปสู่การมีเพศสัมพันธ์ก่อนวัยอันควรทำให้เกิดปัญหาท้องในวัยเรียนได้ เป็นต้น จากภาพยนตร์สั้นจะเห็นผลกระทบที่ชัดเจนของสภาพสังคมไทยที่ค่อนข้างปิดกั้นในเรื่องเพศศึกษา เรื่องของการคุมกำเนิด เช่น เด็กวัยรุ่นเข้าไปซื้ออุปกรณ์คุมกำเนิดแต่คนขายแทนที่จะให้ความรู้แต่กลับทำให้เด็กรู้สึกอับอายเหมือนกับว่าเขากำลังกระทำความผิดร้ายแรงทำให้เขาไม่กล้าที่จะไปซื้ออุปกรณ์คุมกำเนิดซึ่งถือได้ว่าเป็นสาเหตุที่ทำให้เกิดปัญหาท้องก่อนวัยเรียนได้
    หลังจากที่ทราบสาเหตุของปัญหาและความเกี่ยวข้องกับใครหรืออะไรบ้างแล้ว เราคงต้องมาดูว่าผลเสียของการท้องในวัยเรียนส่งผลกระทบต่อใครบ้าง สามารถสรุปได้ดังนี้
     1. ตัวเด็กเอง ผลกระทบจากการท้องในวัยเรียนอันดับแรกคือตัวเด็กเองที่จะเสียการเรียน เมื่อมีการตั้งครรภ์เกิดขึ้นจิตใจของฝ่ายหญิงที่ยังไม่พร้อมจะมีลูก ก็จะไม่มีความต้องการเรียนรู้สิ่งใดๆเลย จนในที่สุดจะเป็นปัญหาของการขาดเรียน โดดเรียน บางคนต้องลาออกจากทางโรงเรียน ปัญหาตรงนี้จะกระทบกับฝ่ายหญิงเป็นส่วนมาก ฝ่ายชายอาจจะยังเรียนต่อได้ตามปกติ บางคนตัดสินใจด้วยการทำแท้งซึ่งเป็นเรื่องที่ผิดทางศีลธรรมอย่างมาก การทำแท้งจะส่งผลกระทบจิตใจต่อผู้ทำและยังส่งผลเสียต่อด้านร่างกายอีกด้วย สภาวะอารมณ์ที่ไม่มั่นคง มีความเสี่ยงสูงที่จะเกิดภาวะซึมเศร้า เครียด ที่จะนำไปสู่ปัญหาอื่นๆ เนื่องจากการปกปิดไม่ให้ผู้ปกครองรู้อาจถึงขึ้นฆ่าตัวตาม  อาจเกิดการติดเชื้อทางเพศสัมพันธ์ วัยรุ่นส่วนมากมักจะไม่ค่อยรู้จักการป้องกันเมื่อต้องการมีเพศสัมพันธ์ความเสี่ยงที่จะติดเชื้อโรคจากอีกฝ่ายจึงเป็นเรื่องง่าย เช่น กามโรค โรคเอดส์ ในส่วนของโรคเอดส์เป็นโรคที่ร้ายแรงมากเพราะยังไม่มีการรักษาที่หายขาดได้ ไม่มีวัคซีนป้องกัน และถ้าหากฝ่ายหญิงตั้งท้องยังส่งผลให้เด็กในครรภ์เป็นโรคไปด้วย นอกจากนี้ยังมีโรคหนองในแท้และเทียม แผลริมอ่อน ไวรัสตับอักเสบบี ฯลฯ เกิดปัญหาการคลอดก่อนกำหนด ถ้าเด็กตัดสินใจอยู่กินกันเป็นครอบครัวจะเกิดปัญหาหย่าร้างสูงมากเพราะเด็กที่ท้องไม่พร้อมอยู่ในช่วงวัยเรียนหนังสือยังขาดความรับผิดชอบอยู่มาก และบางคู่ก็ไม่ได้ตั้งครรภ์เพราะความรัก แต่เป็นเพียงการอยากลองจึงทำให้ยังไม่พร้อมในการมีครอบครัว เมื่อตั้งครรภ์อาจมีภาวะขาดสารอาหาร เนื่องจากวัยรุ่นมักเลือกอาหาร กลัวอ้วน ดื่มเหล้า สูบบุหรี่ และใช้ยาบางอย่างที่อาจมีผลต่อทารกในครรภ์ จึงมีความเสี่ยงที่จะได้ทารกที่ตัวเล็ก น้ำหนักน้อย ส่วนหนึ่งของวัยรุ่นที่ตั้งครรภ์จะขาดแคลเซียม โปรตีน ทำให้พบภาวะโลหิตจาง ถ้าคลอดลูกแล้วจะมีปัญหาการเลี้ยงลูกที่ไม่ถูกวิธีเพราะตัวพ่อแม่เด็กเอง ไม่มีวุฒิภาวะในการอบรมเลี้ยงดูเด็ก การไม่มีเสถียรภาพทางการเงินยังไม่มีความรับผิดชอบเพียงพอ จะทำให้เกิดการทอดทิ้งลูกให้เป็นลูกกำพร้าซึ่งเด็กที่ถูกทอดทิ้งเหล่านั้น ล้วนมีความเปราะบางทางสภาพติดใจ และอาจกลายเป็นปัญหาเรื้อรังของสังคมที่ไม่สามารถแก้ไขได้ การเสียอนาคตที่ดีในชีวิตของทั้งฝ่ายชายและหญิง
     2. พ่อ แม่และบุคคลในครอบครัว ปัญหาท้องในวัยเรียนเป็นปัญหาที่สร้างความทุกข์ใจให้กับพ่อแม่เป็นอย่างมาก เพราะคนเป็นพ่อแม่ย่อมต้องการเห็นอนาคตที่สดใสโอกาสที่ดีในชีวิตของลูกมากกว่าที่จะให้มีลูกตั้งแต่เรียนยังไม่จบ เกิดความขัดแย้งในครอบครัวไม่ว่าจะเป็นเกี่ยวกับเรื่องการเลี้ยงดูเด็กและเรื่องค่าใช้จ่ายที่ต้องเกิดขึ้นเกี่ยวกับตัวเด็กที่จะเกิดขึ้นในอนาคต เพราะถ้าหากท้องไม่พร้อม สิ่งต่างๆเหล่านี้ก็จะไม่พร้อมเช่นกัน การอับอายผู้คนในสังคม การถูกติฉินนินทา ยิ่งถ้าต่างฝ่ายทั้งพ่อและแม่ต่างโทษว่าเป็นความผิดของคนใดคนหนึ่งอาจจะเกิดการทะเลาะเบาะแว้งถึงขึ้นทำร้ายร่างกายหรือหย่าร้างกันก็ได้ จากภาพยนตร์สั้นจะเห็นได้ว่าพ่อ แม่ และยายต่างก็ไม่มีความสุขกับเรื่องที่เกิดขึ้นทุกคนต่างก็มีความทุกข์ใจ ต่างโทษกันเองกลายเป็นปัญหาใหญ่ของครอบครัวที่ทำให้บรรยากาศดี ๆ ในครอบครัวหายไป
3. สิ่งแวดล้อมอื่น ๆ ไม่ว่าจะเป็น สถานศึกษาหน่วยงานภาครัฐ ภาคเอกชน ชุมชน เพื่อน สื่อต่าง ๆ สิ่งที่เห็นได้ชัดเจนจากปัญหาท้องในวัยเรียน คือ การเกิดปัญหาทางสังคมหลายประการ ไม่ว่าจะเป็นปัญหาการทำแท้งซึ่งส่วนใหญ่เป็นการไปทำแท้งกับคลินิกเถื่อนที่ผิดกฎหมาย ปัญหาการทะเลาะเบาะแว้ง การขาดโอกาสในการศึกษา การเลิกเรียนกลางคัน ปัญหาครอบครัว ทารกอาจต้องถูกเลี้ยงมาโดยครอบครัวของแม่โดยไม่เคยรู้จักพ่อ ปัญหาเด็กกำพร้า พ่อและแม่ของเด็กทอดทิ้งหายไปเด็กต้องอยู่กับตายาย หรือกับญาติคนอื่นๆ กลายเป็นภาระและอาจไม่สามารถเลี้ยงดูได้ดีพอ การทอดทิ้งทารกอย่างที่เห็นเป็นข่าวบ่อยๆ จนถึงปัญหาการฆาตกรรมทารก ประชากรที่มีคุณภาพของประเทศลดน้อยลง รัฐต้องเสียค่าใช้จ่ายในการดูแลปัญหาเหล่านี้ ไม่ว่าจะเป็นค่ารักษาพยาบาลในการดูแลแม่และเด็ก เด็กหลายคนแทนที่จะเติบโตเป็นกำลังสำคัญในการพัฒนาประเทศชาติ อนาคตกับต้องมาหยุดอยู่แค่นี้ เสียโอกาสที่ดีของชีวิตในการแสวงหาสิ่งดี ๆ ให้กับตัวเอง ทำให้สถานศึกษา ครูบาอาจารย์เสียชื่อเสียง เป็นต้น
    จากที่กล่าวมาจะเห็นได้ว่าปัญหาท้องในวัยเรียนคงไม่สามารถบอกได้ว่าเป็นความผิดของใครคนใดคนหนึ่ง เพราะทุกคนต่างก็มีส่วนเกี่ยวข้องกับปัญหาและผลเสียจากปัญหาดังกล่าวก็ส่งผลกระทบต่อทุกคนไม่มากก็น้อย  คงไม่มีใครสามารถแก้ไขปัญหาได้เพียงลำพัง ในการป้องกันและแก้ไขปัญหาทุกฝ่ายทุกองค์กรในสังคมต้องร่วมด้วยช่วยกันซึ่งขอเสนอแนวทางในการป้องกันและแก้ไขปัญหา ดังนี้
1. ตัวเด็กเอง   
การป้องกันและแก้ไขปัญหาการท้องในวัยเรียนของเด็กและเยาวชน ต้องเริ่มจากตัวเด็กเองที่ต้องพยายามขัดเกลาตัวเองให้มีวุฒิภาวะที่เหมาะสมตามช่วงวัย รู้จักการยับยั้งชั่งใจและมีสติในการดำเนินชีวิต จากตัวอย่างในภาพยนตร์สั้นจะเห็นได้ว่าเด็กขาดความยับยั้งชั่งใจขาดสติ ทั้งที่ทราบวิธีการคุมกำเนิดแต่ไม่ยอมทำจนทำให้เกิดปัญหาตามมา
2. การให้ความรู้  
เริ่มจากครอบครัวกล่าว คือ พ่อแม่ต้องให้ความรู้ในเรื่องเพศศึกษากับลูกอย่าถือเป็นเรื่องน่าอายและปกปิดไว้ ลูกอาจเรียนรู้ในห้องเรียนมาบ้าง แต่พ่อแม่เป็นผู้ใกล้ชิดและเข้าใจลูกมากกว่า จึงทำให้การสอน การพูดคุย ตลอดจนให้คำแนะนำที่ถูกต้องเหมาะสมได้อย่าง มีประสิทธิภาพ
comment122:ท้องวัยเรียน...ผิดที่ใคร ??
............ผิดที่ความรับผิดชอบและหน้าที่ของทุกคน  เพราะไม่มีใครเรียนรู้ ยอมรับ และกระทำหน้าที่ของตัวเองให้ดี 
เอาแต่โทษคนอื่น ไม่มีใครยอมรับผลในการกระทำของตัวเองเลย ทุกคนในคลิปต้องยอมรับผลที่ตัวเองเลือกและทำ
ยาย พ่อ แม่ ละเลยหน้าที่การดูแลหลานและลูกอย่างใกล้ชิด ขาดการเข้าใจและรับฟัง
เด็ก ละเลยหน้าและความรับผิดชอบของตัวเองเช่นกัน ทั้งบ้านและโรงเรียน สื่อการสอนในสังคมสมัยนี้ก็เปิดกว้างกว่าเมื่อก่อน
แต่กลับมองข้าม หน้าที่ตัวเองคือเรียน โตทำงานรับผิดชอบชีวิต
..........สุดท้ายแล้ว ผิดที่เด็กเพราะเรียนรู้ทุกอย่างแต่ปล่อยให้เกิด ขาดการยับยั้งชั่งใจ (เหตุการณ์จะไม่เกิดถ้าหากไม่เปิดโอกาส)
ซึ่งสิ่งนี้เป็นตัวที่ทำให้ปัญหาส่วนใหญ่นั้นจะเกิดหรือไม่เกิด ก็ขึ้นอยู่กับการยับยั้งชั่งใจ 
ต่อไปคือ การรับผลและหาวิธ๊ดำเนินชีวิตต่อไปข้างหน้า เด็กต้องยอมรับสิ่งที่ตัวเองเลือกทำและชีวิตที่ต้องเปลี่ยนไป
เหมือนกับยาย พ่อแม่ ที่เข้าใจและช่วยกันประคับประครองให้พ้นสิ่งที่เกิดขึ้นให้ได้
comment123:ไม่มีใครผิดค่ะ แต่ขอใช้เป็นคำว่าพลาดแทนค่ะ  พลาดทั้งเด็กที่ท้องอาจจะเกิดจากการไม่รู้จักยับยั้งชั่งใจหรือบางรายการจะโดนขืนใจ  พลาดทั้งผู้ชายที่ทำให้ท้องอาจจะเป็นเด็กด้วยกันที่ไม่รู้จักยับยั้งใจ ไม่คิดให้ยาว  พลาดทั้งผู้ปกครองขอทั้งสองฝ่ายที่อาจให้ความอบอุ่นแก่เด็กไม่เพียงพอจึงทำให้เกิดรอยรั่วระหว่างความสัมพันธ์ของผู้ปกครองและเด็ก  ไม่ได้ใกล้ชิดให้คำปรึกษาได้ทุกเรื่อง  พลาดทั้งสังคมรอบๆตัวเด็กไม่ว่าจะเป็นโรงเรียนที่อาจจะไม่ทำให้เด็กได้ตระหนักถึงปัญหาอย่างจริงจัง  หรือสื่อต่างๆในสมัยนี้ที่ล่อแหลมหรือเห็นบ่อยๆจนอาจทำให้เด็กคิดว่าเป็นเรื่องปกติที่มีเกิดขึ้นได้ธรรมดา  ถ้าทุกความพลาดได้มาเล็งเห็นปัญหาจริงๆและทำให้เกิดความตระหนักที่มากขึ้นว่าปัญหานี้มันไม่ใช่ปัญหาที่เล็กๆ แต่จริงๆมันคือปัญหาที่ยิ่งใหญ่ของสังคมเลย
comment124:​“ท้องวัยเรียน…ผิดที่ใคร?”​   คำตอบของผมคือ  ผิดครับผิดที่ตัวเด็กทั้ง2คนครับ ที่ทั้ง2อยู่ในวัยเรียน และเกิดมีเพศสัมพันธ์แต่ไม่ป้องกัน ผมคิดว่า สื่อโฆษณาก็บอกวิธีการป้องกันการท้องในวัยเรียน หรือการไปโรงเรียนเรียนในวิชาสุขศึกษาก็จะมีเรียนเรื่องนี้อยู่แล้วครูก็บอกวีธีป้อมกัน หรือไม่ก็บอกว่าไม่ควรทำ และอย่างสุดท้ายคือ พ่อแม่ ผมคิดว่าพ่อแม่ทุกคนต้องบอกลูกว่าสิ่งไหนไม่ควรสิ่งไหนควร อาจมีพ่อแม่บางส่วนที่บอกวิธีการป้องกันเพราะไม่มีพ่อแม่คนไหนอยากให้ลูกท้องในวัยเรียนหรือไปทำใครเขาท้องในวัยเรียน ทั้งนี้ก็อยู่ที่ตัวเด็กถ้าสอนแล้วบอกแล้ว เขาคิดจะทำมันก็อยู่ที่ตัวเขา เราบอกเขาฟังใช่ว่าเขาจะทำตามเราหรือไม่นั่นเอง
comment125:ส่วนใหญ่ทุกคนต้องการคำตอบว่าผิดไหม?ใครผิด? ปัญหาเกิดไปแล้วย้อนกลับไปไม่ได้
ค่ะ เรื่องที่ผิดคือตั้งแต่ครอบครัว สังคมทุกวันนี้สื่อเร็ว วัยรุ่นใจร้อน ครอบครัวไม่มีเวลาให้ ก็เกิดปัญหา ทุกปัญหามีทางแก้ ควรแก้ตั้งแต่ต้นนั่นดีสุด ถ้าเกิดแล้วต้องแก้ยอมรับความจริง สู้กับความจริงที่เกิด ไม่ใช่มัวแต่โทษคนอื่น สังคมจะดีต้องมีตัวอย่างที่ดีเยอะๆในทุกที่ทุกทางทุกสื่อ สอนให้เด็กรู้จักสื่อที่ดีตัวอย่างที่ดี ก็แบบว่าฮีโร่บ้านเรายังมีน้อยอยู่ ใครทำดีควรได้ออกสื่อไม่ใช่ปิดทองหลังพระเสมอไปค่ะ
comment126:ท้องในวัยเรียน  ผิดที่ใคร??
>>> ถ้าถามหาคนผิดจริงก็ผิดกันหมดเนี่ยแหละ ทั้งตัวเด็กเอง  ตัวผู้ชาย ครอบครัว โรงเรียน สังคม  ประเทศชาติ  ผิดกันหมดนี่แหละ
แต่เรื่องมันเกิดขึ้นแล้วจะถามว่าใครผิดคงไม่ได้หรอก  แต่ควรถามว่า  "ท้องแล้วจะทำยังไงต่อ  ช่วยกันแก้ปัญหา  ยอมรับความจริง"  แค่นี้เองที่ต้องทำ  พลาดไปแล้วก็ปล่อยให้มันเป็นอดีต  ตอนนี้เวลานี้คิดแต่เรื่องปัจจุบัน และอนาคตก็เพียงพอแล้วสำหรับชีวิตมนุษย์

*ฝากไว้  จะทำอะไรคิอให้ดีๆ คิดๆๆๆ คิอเยอะๆ
comment127:จะโทษใครไม่ได้ต้องโทษที่ตัวเด็กเองที่ไม่ยับยั้งชั่งใจไม่รู้จักป้องกันคิดอะไรง่ายๆ เรื่องยากๆก็เลยตามมาโดยที่ไม่เกี่ยวกับคนเลี้ยงดูเลย จริงๆ อยากให้ทำก่อนคิดไม่ใช่คิดก่อนทำ
comment128:...ในเมื่อคนเราทุก ๆ คน ไม่มีใครเกิดมาแล้วไม่เคยทำผิดพลาด มากบ้างน้อยบ้าง
...แม้ต่างก็รู้ว่าอะไร คือสาเหตุและปัจจัย แม้เมื่อรู้แล้วก็ยังไม่สามารถที่จะแก้ไขอะไร ๆ
...เมื่อทุก ๆ อย่างยังคงดำเนินไป และหากจะเริ่มตั้งคำถามว่า " ผิดที่ใคร "
...โปรดอย่าลืมข้อความสุดท้ายที่จะให้กำลังใจกันได้ดีที่สุดข้อความนึง คือคำว่า " ไม่เป็นไร "
comment129:ถ้าผิดก็ผิดทุกคน เพราะเรื่องที่เกิดขึ้นทุกคนมีส่วนที่ต้องรับผิดชอบ จะโทษใครคนใดคนหนึ่งก็คงไม่ได้
comment130:ไม่มีใครผิดครับ  เป็นช่วงเวลาที่เด็กอยากรู้อยากเห็น และส่วนผู้ปกครองควรให้ความรู้เรื่องเพศอย่างถูกต้อง และจะไม่เกิดเหตุการณ์เช่นนี้
comment131:ท้องในวัยเรียน  ผิดที่ใคร?
สำหรับการตั้งครรภ์ที่ไม่พึงประสงค์ สำหรับเด็กผู้หญิงในวัยเรียน  ถือว่าเป็นสิ่งที่สามารถจัดการได้และความผิดอยู่ที่ “การรู้เท่าทันปัญหา”ของคนในครอบครัวและตัวเด็กเอง
1.การใช้อุปกรณ์ป้องกันเมื่อต้องการมีเพศสัมพันธ์ ที่วัยรุ่นต้องมีความรู้และนำมาใช้ เมื่อเกิดเหตุฉุกเฉินขึ้นจริงๆ
2.ความเข้าใจของผู้ชาย ความเป็นสุภาพบุรุษ และการจัดการอารมณ์ทางเพศ
3.ช่องว่างระหว่างวัย ระหว่างคุณยาย พ่อ แม่ และเด็กหญิง
4.ความรักความอบอุ่นในครอบครัว ที่พ่อและแม่มุ่งหาแต่ทรัพย์สิน โดยลืมเรื่อง การมอบความรักความอบอุ่นแก่ลูก
5.องค์กรที่ให้คำปรึกษา เมื่อเกิดปัญหานี้ขึ้น โดยต้องมีการประชาสัมพันธ์ เรื่องการทำแท้งในวัยรุ่น  ที่มีผลทั้งทางร่างกาย จิตใจของเด็กหญิงที่ทำแท้ง
ความผิดทั้งหมด เราคิดว่า รากเหง้าของปัญหา คือ เพศสัมพันธ์ในวัยเรียน  โดยเฉพาะทั้งเด็กชายและเด็กหญิง และปัจจัยแวดล้อมกระตุ้นให้ปัญหาเกิดรุนแรงขึ้น รวดเร็วขึ้น
ความน่ากลัว คือ จำนวนการตั้งครรภ์ที่ไม่พึงประสงค์มีเพิ่มขึ้น และเราทุกคนต้องช่วยกันลดสาเหตุของปัญหาในทุกๆบทบาทที่เราเป็น
comment132:​“ท้องวัยเรียน…ผิดที่ใคร?”​

▲ ปัญหาคลาสสิคของสังคมไทยในคลิปนี้ : ท้องในวัยเรียน แต่ครอบครัวกลับมานั่งเถียงกันว่ามันเป็นความผิดใคร!

▲ แก้ไขอย่างไรดีล่ะ : เรื่องมันเกิดมาแล้ว ถ้าจะมี Time Machine ย้อนเวลาไปก็ไม่ได้ ชีวิตต้อง Move on! ตื่นค่ะตื่น! ในความคิดเห็นเราก็ เก็บเด็กไว้ เพราะเด็กที่กำลังจะเกิดเค้าไม่ได้ผิด ไม่ได้มารู้เห็นปัญหาอะไรทั้งนั้นและถ้าไม่ต้องแคร์สังคมมากก็ต้องเลี้ยงดูเด็กตามกำลังละค่ะ ดูจากสภาพฐานะทางการเงินของครอบครัวแล้วก็มีอันจะกิน คุณภาพของเด็กที่เกิดมาก็คงจะมีชีวิตที่ดีอยู่ระดับหนึ่ง เพราะในเมื่อมีเด็กแล้ว เท่ากับมีอีกชีวิตหนึ่งเลยทีเดียว จะเอาออกก็คิดถึงจิตใจคนเป็นแม่คงไม่มีใครอยากทำบาปที่จะฆ่าลูกตัวเองได้ลงคอ และคงไม่มีใครอยากเอาชีวิตแม่ไปเสี่ยง หากเค้าไปทำแท้งเถื่อนที่ไม่ได้มาตรฐานอีก และอีกหลายปัญหาที่จะตามมาเป็นพรวน

▲ ถ้าจะป้องกันไม่ให้เกิดปัญหาดึกดำบรรพ์นี้อีกล่ะ : ไม่ต้องแย่งกันโยนความผิด เพราะมันผิดทุกคน!

คุณยาย : หัวโบราณเกินไป ยึดว่าความคิดของตัวเองถูกเสมอว่าจะต้องส่งไปเรียนโรงเรียนหญิงล้วน ปิดกั้นเรื่องคบเพื่อนชาย โทษว่าเป็นความผิดของแม่ที่เลี้ยงเด็กอย่างมีอิสระเกินไป แต่จริงๆแล้วมันก็ไม่ใช่ต้นเหตุอยู่ดี ถึงแม้ยายจะเลี้ยงเด็กอยู่ในกรอบของความโบราณมากแค่ไหน เด็กก็อาจจะอึดอัดและไปทำเรื่องไม่ดีต่างๆได้เหมือนกัน ตรงนี้เลยส่งผลเสียมาจนถึงรุ่นแม่ที่อึดอัดจากการถูกตีกรอบ จนกลายเป็นเลี้ยงลูกออกนอกกรอบมากเกินไปจนก่อเรื่องขึ้นมาได้เหมือนกัน

คุณพ่อ :  ทำงานหาเงินอย่างเดียว ดูจากคลิปแล้วเป็นคนที่เป็นเสาหลักของครอบครัวในเรื่องเงินก็จริง เพราะดูมีหน้าที่การงานดี เงินดี มีหน้าตาทางสังคม พอเกิดเรื่องโยนความผิดไปให้แม่ว่าทำไมไม่สอนลูกเรื่องนี้ ทั้งๆที่พ่ออาจจะลืมไปรึเปล่าว่าพ่อก็สอนลูกได้ ให้คำปรึกษากับลูกได้ด้วยเหมือนกันแต่กลับไม่สนใจ ignore ไปแบบง่ายๆซะงั้น

คุณแม่ : จากการถูกตีกรอบมามากจากคุณยาย แม่เลยเลี้ยงลูกโดยให้อิสระเกินไป คิดว่าส่งเข้าโรงเรียนดีๆ ค่าเทอมแพงๆแล้วโบ้ยความผิดไปให้ที่โรงเรียน ให้หลักสูตรว่าเค้าไม่สั่งไม่สอนเหรอ ถ้าแม่ทำให้ช่องว่างระหว่างลูกแคบลงสัดนิดและค่อนๆสอนเค้าในเรื่องนี้ เด็กก็จะกล้าเปิดใจและอาจไม่เกิดเรื่องนี้ขึ้นมาได้

เด็ก : เป็นคนที่ทำผิดเองก็ต้องยอมรับในการกระทำของตัวเอง ไม่ควรจะคิดสั้นๆว่า ผู้ชายจะคิดอย่างไรใน moment นั้น และควรจะมีความยับยั้งชั่งใจอยู่บ้างว่าจะเกิดอะไรขึ้นถ้าเรายอมมีอะไรกับผู้ชายโดยไม่ใส่ถุงยางนั้นจะเกิดอะไรขึ้น แต่ก็ไม่ได้ใส่ใจ กลับตัดสินใจใน moment นั้นด้วยตัวเอง ประกอบกับพื้นฐานของครอบครัวที่ดูจะมีปัญหาทำให้อาจไม่มีใครมาสั่งสอนด้วย

▲ สรุป เรื่องนี้เป็นเรื่องของทุกคน เพราะปัญหาเด็กท้องในวัยเรียนนั้น สังคมและสภาพแวดล้อมทั้งครอบครัว และโรงเรียน ล้วนเป็นสิ่งที่จะหล่อหลอมให้เค้ามีความคิด ให้มีการกระทำไปแบบนั้น หลักสูตรที่โรงเรียนก็มีบรรจุอยู่แล้วในเรื่องเพศศึกษา ส่วนองค์กรที่จะเข้ามาช่วยแก้ไขปัญหานี้ก็เป็นการช่วยที่ปลายเหตุ มันจะต้องแก้ตั้งแต่รากโคนของปัญหานี้เลยคือ การเลี้ยงดู + การศึกษาที่ดี + เด็กมีจิตสำนึกและรู้ถึงปัญหาของเรื่องนี้รวมถึงรู้วิธีการเอาสิ่งในตำรามาประยุกต์ใช้ในชีวิตจริงให้ได้ค่ะ
comment133:ทุกคนก็ทำหน้าที่ของตัวเอง แต่เพียงแค่ละเลยในสิ่งที่ต้องทำคือการเอาใจใส่ครอบครัวให้มากกว่านี้ 
พ่อแม่ที่ดูแลลูก ชี้นำสั่งสอน หรือสนิทกับลูกมากๆ เวลาลูกจะทำอะไรมักจะมีความคิดเป็นผู้ใหญ่ คิดก่อนทำ ทำแล้วจะถูกควรรึป่าวเสมอ 
วัยรุ่นก็คือเด็กที่เพิ่งโตมายังขาดประสบการณ์ก็จะอยากรู้อยากลอง ถ้ายิ่งช่วงวัยนี้ขาดความอบอุ่นใกล้ชิดจากครอบครัว ก็อาจจะไปหาความรู้เองหรือได้รับความเชื่อผิดๆมา ดังนั้นผู้ใหญ่ควรการสอนเรื่องเพศ เรื่องการป้องกันโดยไม่ต้องอาย ทำเหมือนเป็นเรื่องปกติ  ยังไงเด็กก็ต้องรู้อยู่แล้ว

สังคมก็ควรยอมรับ ไม่ใช่เรื่องท้องก่อนแต่งนะ หมายถึงให้ยอมรับนับถือคนที่กล้าซื้ออุปกรณ์ป้องกัน  คิดซะว่าเออ...เป็นคนรับผิดชอบ และก็ไม่สร้างภาระให้ตัวเองให้สังคม 

เรื่องนี้ตอบไม่ได้หรอกค่ะว่าใครผิด ต้องทำความเข้าใจเหตุผลของทุกคนมากกว่า แล้วยอมรับสิ่งที่เกิดขึ้นไป 

คนที่พลาดไปแล้วก็สู้ๆนะ  สู้กับตัวเอง ครอบครัว และสังคมให้ได้ แล้วชีวิตจะได้ไม่ทุกข์)
comment134:เพราะครอบครัวที่เป็นแบบนี้ล่ะมั้งที่ผิด ทุกคนเฝ้าแต่หาตัวคนผิด
แบบไม่รู้จักจบ สุดท้ายถ้ายังจะหาตัวคนผิดไปเรื่อยๆ แล้วปัญหาของเด็กที่ท้องล่ะ ?
ทำไมไม่ช่วยกันแก้ไข ทั้งๆที่ทางออกมันก็มีตั้งหลายอย่างแท้ๆ
การหาตัวคนผิดมันไม่ใช่ทางออก แต่การแก้ปัญหาต่างหากล่ะ
ที่จะทำให้เด็กคนนี้ที่ท้องในวัยเรียนมีอนาคตเพราะครอบครัวให้กำลังใจ
และสนับสนุนในทางที่ดีต่อๆไป
comment135:ผิดที่ใคร? 

ช่วยกันนำเสนอทางออกดีกว่ามะ

มาโทษกัน หรือโยนความผิดให้คนอื่นแล้วได้อะไร

นำเสนอทางออกที่ดี และแนะนำทัศนคติถูกต้องในการป้องกันดีกว่า
comment136:ผิดที่ทุกคนคิดแค่มุมมองของตัวเองค่ะ เมื่อมีปัญหาเกิดขึ้นก็มักจะหาเหตุผลมาสนับสนุนว่าเราเองไม่ได้ผิด แต่ลืมคิดด้านความรับผิดชอบร่วมกันไป อยากให้ทุกคนมองว่าปัญหาเกิดจากตัวเรา เราจะได้เรียนรู้ที่จะแก้ไข

เช่น 
- ลูกสาวควรรู้ว่าการมีเพศสัมพันธ์โดยไม่ได้ป้องกันมีโอกาศเสี่ยงตั้งครรภ์ และต้องให้ความสำคัญกับการป้องกันมากกว่านี้
- พ่อและแม่ควรรู้ว่าการเลี้ยงอบรมลูกเป็นหน้าที่ร่วมกัน หากมัวแต่ทำงาน เวลาของครอบครัวก็จะหายไป

หากทุกคนคิดและมองปัญหาได้แบบนี้ เมื่อคนในครอบครัวเปิดใจนั่งคุยกัน ก็จะพบทางออกที่หลากหลาย ครอบครัวมีเวลาอยู่ด้วยกันมากขึ้น ยายมีหลานตัวน้อยๆให้เลี้ยงแก้เหงา บางปัญหาก็จบลงด้วยความสุขได้ค่ะ
comment137:สรุปผิดทุกคน
ผิดที่ผู้ใหญ่ไม่ใส่ใจเด็กๆ ไม่ดูแลเด็กๆ 
ไม่เคยสอนเด็กๆถึงการเพศสัมพันธ์ในวัยเรียน  
ไม่เคยสอนให้รู้จักวิธีป้องกันหากมีเพศสัมพันธ์
และเลี้ยงลูกแบบปล่อยเกินไป
เพราะมุมมองของผู้ใหญ่มักคิดเสมอการส่งเด็กไปเรียนที่ดีๆ
อยู่ในสังคมดีๆ อาจจะมีครูคอยสอน คอยดูแลแล้ว ไม่น่าห่วง
ความจริงแล้วเด็กจะเป็นเด็กดีหรือไม่ ขึ้นอยู่ที่ตัวเด็ก ไม่ใช่สังคม
สังคมเป็นแค่ส่วนหนึ่งเท่านั้น นอกนั้นขึ้นอยู่กับตัวเด็กที่จะเลือกทางเดินให้กับตัวเอง


ผิดที่ตัวเด็กที่ไม่รู้จักห้ามใจตัวเองว่าวัยเรียนยังไม่เหมาะที่จะมีเพศสัมพันธ์
ผิดที่เด็กที่ไม่รู้จักป้องกันเมื่อมีเพศสัมพันธ์
ในมุมมองของเด็กอาจจะคิดว่าการท้องก่อนเรียน ไม่มีอะไรเสียหาย ไม่มีอะไรน่าอาย
เอาเข้าจริงๆ หากไปเรียนขณะที่ท้องอยู่ ต้องเป็นขี้ปากของคนในโรงเรียนให้เขานินทา
จนกว่าจะจบเทอมนึง นั้นผ่านไปอย่างยากลำบาก ถ้าอดทนได้ ก็ไม่เป็นปัญหาในการเรียน
แต่เด็กส่วนใหญ่มักทนอยู่ในสังคมแบบนั้นไม่ได้หรอก
comment138:กรณีนี้ ผมมองว่าทุกคนมีส่วนผิดเท่าๆกัน  เพราะปัญหานี้เกิดจากความไม่เข้าใจ  ไม่สื่อสารกันของคนในครอบครัว  ประกอบกับทัศนคติ ค่านิยมที่ผิดที่แต่ละคนยึดถืออยู่   การที่จะกล่าวโทษใครคนใดคนหนึ่งจึงไม่ถูกต้อง    ทุกคนต้องมีส่วนรับผิดชอบร่วมกันต่อปัญหาที่เกิดขึ้น
                                 1.ครอบครัวโดยเฉพาะพ่อแม่   พ่อที่มีความเชื่อผิดๆว่าการดูแลลูกคืองานของแม่บ้าน  เพราะตนเองเป็นผู้ชายมีหน้าที่ทำงานหารายได้เลี้ยงดูครอบครัว ตลอดจนการสอนเรื่องเพศศึกษากับลูกสาวนั้นทำไม่ได้เพราะตนเป็นผู้ชาย  ส่วนแม่ก็คิดว่าเลือกแต่โรงเรียนดีให้ลูกก็คงมีครูดูแลอบรมให้  จึงไม่สนใจอบรมลูก  แถมยังปล่อยให้ลูกมีอิสระเต็มที่  ควรปรับทัศนคติเสียใหม่  เป็นพ่อแม่มีหน้าที่ร่วมกันในการให้ความรัก ความอบอุ่น  ร่วมกันอบรมลูก  และเข้าใจวัยรุ้นให้มากว่าแม้เขาจะต้องการอิสระ  แต่ด้วยความที่อายุน้อย  ประสบการณ์น้อย  คึกคะนองตามวัย  จึงควรมีครอบครัวคอยดูแลให้คำปรึกษาและตักเตือนเมื่อพฤติกรรมไม่เหมาะสม  แต่ต้องไม่จำกัดอิสรภาพแบบบีบบังคับจนอึดอัดเหมือนที่คุณยายในคลิปบอกให้แม่ทำ เพราะจะสร้างความอึดอัดจนเขาต้องไปหาทางระบายข้างนอก  อย่าลืมว่าครอบครัวไม่สามารถตามไปบังคับเด็กได้ตลอด 24  ชั่วโมง  จึงควรสร้างภูมิคุ้มกันให้เขาคัดกรองสิ่งที่ดีและไม่ดีได้ด้วยตนเองด้วย  
                           2.เด็กและเยาวชน  เด็กสาวและเด็กหนุ่มในคลิปเป็นคนสะท้อนทัศนคติ  ความคิดของวัยรุ่นสมัยนี้ว่า  อยากรู้อยากลองในเรื่องเพศ  แต่ในขณะเดียวกัน  กลับมีทัศนคติที่ไม่ถูกต้องในการป้องกันตนเองโดยใช้ถุงยางอนามัย  ว่าเป็นสิ่งที่น่าอาย  ตอนใช้ก็อายคู่นอน ตอนซื้อก็อายคนที่พบเห็น   กลัวคนมองว่าเป็นคนไม่ดี  มั่ว   บางคนคิดด้วยซ้ำว่าการมีเพศสัมพันธ์ครั้งเดียวไม่ท้อง   แสดงว่าการสอนเรื่องเพศศึกษาในเมืองไทยยังไม่ครอบคลุม  ไม่ดีพอที่จะเป็นข้อมูลให้เด็กนำไปใช้ได้  อีกส่วนหนึ่งอยู่ที่ตัวเด็กเองที่ไม่มีความมั่นคงทางอารมณ์ จึงไม่มีภูมิต้านทาน  ควรปรับเปลี่ยนแนวคิดใหม่ให้ รักตนเอง  ป้องกันตนเอง  และหากจะมีเพศสัมพันธ์ไม่ควรอายต้องใช้ถุงยางอนามัยทุกครั้ง  ถ้าคู่นอนไม่ยอมใช้  แสดงว่าคนๆนั้นไม่รักตนเอง  ไม่รักเรา  เพราะเขายอมให้ทั้งเราและเขาอยู่ในภาวะที่เสี่ยงต่อการเสียอนาคต  หมดโอกาสทางการศึกษา   คนไม่มีความรับผิดชอบ ไม่รู้จักคิดอย่างนี้  ไม่ควรเอาตัวเองไปยุ่งเกี่ยวกับคนแบบนั้น  ยึดหลักสโลแกนไม่มีถุงไม่มีสิทธิ์ ปลอดภัยที่สุด 
                        3.สถานศึกษา   ผมคิดว่าสถานศึกษาสมัยนี้  เน้นแต่วิชาการ  เด็กเก่ง  แต่ไม่เน้นให้มีคุณธรรม  หรือสร้างความคิดที่เป็นเกราะป้องกันภัยสังคมให้เด็ก  ทั้งที่มีส่วนอย่างมากในการหล่อหลอมเด็ก  ดังนั้นควรให้ความสนใจในการสอนและให้ความรู้ทางเพศศึกษาให้เท่าเทียมประเทศอื่นๆที่เขามีระบบการเรียนการสอนเรื่องนี้ดีมาก  และต้องมุ่งเน้นให้เด็กมีคุณธรรมเป็นคนเก่งและดีด้วยจึงเป็นสิ่งที่สถานศึกษาควรให้ความสำคัญอย่างยิ่ง
                       4.คนในสังคม  ตอนไปซื้อถุงยางอนามัย  คนขายในคลิปก็มองเด็กจนเกิดความอาย  สะท้อนให้เห็นถึงแนวคิดของสังคมไทยที่แทนที่จะมองว่าการซื้อถุงยางอนามัยนั้นเป็นสิ่งปกติเพื่อป้องกันตนเองจากความเสี่ยงจากโรค  จากการพลาดตั้งครรภ์ กลับมองว่าเป็นเรื่องน่ารังเกียจ(แต่เอามาขาย)  ควรปรับแนวคิดกันใหม่มองว่าการมีเพศสัมพันธ์โดยไม่ใช้ถุงยางคือความผิดดีกว่า  เพราะเราไม่สามารถห้ามไม่ให้เด็กมีเพศสัมพันธ์ได้อย่างเด็ดขาด 100 %  จึงควรส่งเสริมให้เขารู้จักป้องกันตนเอง  จากเพศสัมพันธ์และมีการคุมกำเนิดที่เหมาะสมปัญหาจะไม่ต้องตามมาให้เป็นผลกระทบต่อสังคม   
                       จะเห็นว่าตัวละครในคลิปสะท้อนถึงปัญหาที่เกี่ยวกับแนวคิดที่ผิดของคนในสังคมไทยเราได้เป็นอย่างดีว่าทัศนคติและค่านิยมที่ผิดๆมันมีผลกระทบต่อการเลือกใช้ชีวิต  เลือกปฏิบัติตนของคนคนหนึ่งได้เป็นอย่างดีโดยเฉพาะหากคนๆนั้นคือเด็ก  เพราะเขาอยู่ในวัยที่ยังอ่อนด้อย ด้วยประสบการณ์น้อยนิด  จิตใจอ่อนไหว อารมณ์ปรวนแปร วุฒิภาวะก็ยังไม่มีเท่าที่ควร  ถูกชักจูงไปได้ง่าย  ยิ่งในยุคโซเชียลครองเมือง  ข้อมูลข่าวสารทั้งที่ดีและล่อแหลมเป็นอันตรายสามารถเข้าถึงได้ง่ายเพียงปลายนิ้วสัมผัส  การสกัดโดยการปิดกั้นข้อมูลดังกล่าวไม่สามารถทำได้แน่นอนทั้งเวปไซต์ลามกอนาจาร  คลิปพฤติกรรมไม่เหมาะสมของวัยรุ่นด้วยกัน หรือสื่อที่กระตุ้นความอยากเลียนแบบคนดังในทางดีและไม่ดี  สิ่งที่ควรจะทำที่สุดจึงควรเป็นการสร้างภูมิคุ้มกันทางสังคมให้แก่เด็กและเยาวชนในประเทศเรา   เพื่อให้เขาเลือกที่จะรับและกรองข้อมูลที่รับมา  และเลือกนำสิ่งดีๆมาปรับใช้  โดยไม่รับเอาข้อมูลหรือแนวคิดที่อันตรายต่อตนเองมาเลียนแบบ  จึงน่าจะเป็นสิ่งป้องกันและแก้ไขปัญหาที่อย่างยั่งยืนมากกว่า  เพราะฉะนั้นในวัยนี้ ผู้ใหญ่ในสังคม  ทั้งครอบครัว  สถานศึกษาและหน่วยงานของรัฐ  ตลอดจนคนอื่นๆในสังคม  มีผลอย่างมากที่จะหล่อหลอมเด็กของเราให้เติบโตขึ้นเป็นผู้ใหญ่ที่มีความเข้มแข็งทางจิตใจและอารมณ์  อาวุธที่จะใช้ไม่มีอะไรมาก  ขอแค่ 3 อย่างคือ  ความตั้งใจจริง  การร่วมมือกันของทุกฝ่าย  และลงมือทำอย่างต่อเนื่องเท่านั้น ช่วยกันให้ความสำคัญกับเรื่องการให้ความรู้ความเข้าใจต่อพลเมืองและประชาชนในเรื่องเพศศึกษา  การคุมกำเนิด  การป้องกันโรคที่เหมาะสม  ถ้าทำได้แบบนี้ปัญหาการตั้งครรภ์ไม่พร้อม  พร้อมกับปัญหาที่เกี่ยวเนื่องควบคู่กันอย่างการทำแท้ง  การทอดทิ้งเด็ก  โรคติดต่อทางเพศสัมพันธ์ เช่น เอดส์  ก็จะลดน้อยลง  อีกอย่างผมคนหนึ่งที่ไม่เห็นด้วยกับการให้เด็กทำแท้งเมื่อเกิดการตั้งครรภ์ในวัยเรียน   แต่เห็นว่าทุกคนที่เกี่ยวข้องน่าจะหาทางมาคุยกัน  และช่วยกันในการแก้ไขปัญหาได้  อย่าเลือกทางบาปในการทำลายชีวิตหนึ่งเพียงเพราะหลอกตัวเองว่า  ไม่มีทางแก้ปัญหาอื่น เพราะในความเป็นจริงมีทางแก้ปัญหาได้หลายแบบอยู่ที่เราจะเลือกมากกว่าครับ
comment139:ท้องในวัยเรียน ผิดที่ครอบครัว เพราะสถาบันครอบครัวเป็นสถาบันแรกที่ใกล้ชิดกับบุตรหลานมากที่สุด
ควรมีการสร้างสัมพันธภาพในครอบครัว เช่น การเปิดโอกาสให้มีการพูดคุยกันอย่างตรงไปตรงมาในครอบครัว เพื่อให้เกิดความไว้เนื้อเชื่อใจและกล้าที่จะพูดคุยมากขึ้นในหลายๆเรื่อง รวมถึงเรื่องเพศศึกษา 
อย่างประเด็นในเรื่องเพศศึกษาและการป้องกันการท้องในวัยเรียน ครอบครัวควรมีบทบาทในการอบรมสั่งสอนในเรื่องเพศศีกษา ให้ความรู้ความเข้าใจในประเด็นเรื่องการป้องกันการท้องในวันเรียน/โรคที่เกิดจากเพศสัมพันธ์ รวมถึงครอบครัวควรสร้างค่านิยมที่ดี,ทัศนคติที่ดีให้แก่บุตรหลาน เพื่อเป็นแนวทางในการดำเนินชีวิตที่ดีของบุตรหลาน เช่น บุตรชายควรมีความเป็นสุภาพบุรุษ บุตรสาวควรมีความรักนวลสงวนตัว กล้าปฏิเสธการมีเพศสัมพันธ์ที่ไม่เหมาะสม เป็นต้น
comment140:ท้องวัยเรียนผิดที่ใคร ?
       ใครเป็น คนที่เริ่มก่อน คนนั้น คือ " ผิด "
                   เพราะถ้าไม่มี จุดเริ่มต้น ทุกสิ่งทุกอย่างจะไม่ " เกิด "

  ทุกวันนี้ จะมีคนที่เริ่มก่อนอยู่มากมายทั้งหญิงและชาย 
เพราะฉะนั้นทุก ๆ วันทุก ๆ เวลาก็จะมีเหตุการณ์ " เกิด" ขึ้นมากมาย
อยากให้รู้จัก คำว่า " พอ " เพราะถ้าทุกคนรู้จักคำว่า " พอ "
อะไร อะไร จะ ไม่  ' เกิด '
comment141:ท้องในวัยเรียน ผิดที่ใคร
   ถ้าเมื่อมีสถานการณ์ที่ไม่ปรารถนา คนเรามักมีพฤติกรรมอย่างหนึ่งคือ  ต่างคนต่างบอกตนเองไม่ผิดคนอื่นผิดหมด  หรือเรียกอีกอน่างหนึ่งว่าโยนความผิดให้ผู้อื่น  จริงๆแล้วถ้าหันกลับมามองดูอย่างใช้สติ  จะพบว่า  ทุกคนผิดหมด
   แต่....ถ้าเราเอาความผิดมาช่วยแก้ปัญหาอย่างใช้สติไม่เข้าข้างตนเองปัญหานั้นก็จะมีทางออกเสมอ    และปัญหาการทะเลาะกัน ลุกลามใหญ่โตจนไม่สามารถแก้ปัญหาได้ก็จะหมดๆไป
   ท้องในวัยเรียน  ปัจจุบันเรื่องนี้จัดว่าเป็นปัญหาสังคมในเรื่องต้นๆก็ว่าได้  ซึ่งเคยมีรายงานสถิติว่า ไทยติดอันดับต้นๆ เลยทีเดียว
   สถานการณ์ที่เกิดขึ้นเหมือนคลิปวิดิโอนั้น   เชื่อว่าในสังคมปัจจุบันนืน มีหลายครอบครัวที่เกิดเหตุการณ์เช่นนี้   แต่การแก้ปัญหานั้นก็ขึ้นพื้นฐานแต่ละครอบครัวว่าเรื่องที่จะแก้ปัญหาอย่างไร
   ส่วนความผิดนั้น  ผิดที่ใคร  (จากคลิปวิดิโอ)  ผิดทุกคน แต่เหตุผลของแต่ละคนนั้น เหตุผลที่เข้าข้างตนเอง     
  ยาย....เหตุผลของยายคือ  เลี้ยงแบบสมัยอดีตดีที่สุด   
        ในสมัยก่อน การเลี้ยงลูกคือ  กำจัดสิ่งเร้า เพื่อเป็นการตัดปัญหา เช่น อยู่ รร.หญิงล้วนจะได้ไม่ต้องเจอผู้ชาย และยายน่าจะมีลักษณะที่  บอกถึงแต่ความผิด แต่คำชมหรือให้กำลังใจนั้นไม่เคยพูด (อาจคิดในใจหรืออาจไม่คิด)   เหตุผลคาดว่าจะเหมือนคนกลุ่มที่อายุมากคิด คือ ชมมากเดี๋ยวเหลิง  วิ่งที่ยายเป็นนั้น ทำให้การเข้าหาพูดคุยปรึกษาจะไม่มี๙ซึ่งเมื่อเหตุการณ์เกิดขึ้นสิ่งที่ยายทำคือ ซ้ำเติม และคิดเพียงว่าการเลี้ยงแบบเข้มงวดเหมือนอดีต   เป็นสิ่งดีที่สุด แต่ กลับเป็นสิ่งที่ไม่ควรทำอย่างยิ่งในปัจจุบัน เพราะเราไม่สามารถปิดกั้น ความอยากรู้ของเด็กในปัจจุบันได้ 
    พ่อ....เป็นความคิดของผู้ชายที่เรียกว่าหัวหน้าครอบครัวส่วนใหญ่บอกว่า ตนมีหน้าที่หาเงิน ตนไม่จำเป็นต้องดูแลในเรื่องอื่นๆ หน้าที่อื่นแม่(เมีย)ต้องทำสิ ความคิดแบบนี้ ก็คือข้ออ้างว่าตนเองไไม่ผิดเพราะหาเงินเข้าบ้าน ยุ่ง และคิดว่าการหาเงินสำคัญที่สุดพ่อคงลืมไปว่า แม่ก็ทำงานนอกบ้านเช่นกัน ความจริงแล้วหน้าที่ของหัวหน้าครอบครัวนอกจากเรื่องการหารายได้แล้ว  การเลี้ยงดูทางด้านจิตใจก็เป็นสิ่งสำคัญไม่แพ้กัน  การทำอะไรมากไปหรือน้อยไม่ใช่สิ่งดี พ่อควรหันกลับมาพูดคุยกับลูกในทุกๆเรื่อง เพื่อให้ลูกกล้าปรึกษาปัญหาต่างๆ รวมทั้งสามารถช่วยให้ลูกรู้เรียนรู้การเข้าหาเพศตรงข้ามได้
    แม่....ความความคิดดี อยากให้ลูกเปิดหูเปิดตากับสิ่งใหม่แต่วิธีการปลีกย่อยผิด   
    แม่พยายามที่จะเลี้ยงดูลูกตามยุคสมัยนิยม คือปล่อยอิสระ รู้จักคิดและแก้ปัญหาเอง รวมทั้งคาดว่าพยายามแก้ไขประสบการณ์เดิมที่รู้สึกว่า มันไม่ใช่   เช่นการเรียนโรงเรียนหญิงล้วน  การมีกฎเข้มงวดต่างๆมาแก้ไขที่ลูก จริงๆแล้วน่าจะดีเพราะวัยรุ่นสมัยนี้ บางทีห้ามไม่ได้ แต่สิ่งที่แม่ทำนั้นเป็นการให้โอกาส แต่ไม่สอนการนำไปใช้ อาจเป็นด้วยเหตุผลหลายๆอย่างเช่น คนในครอบครัวไม่สนใจไม่ร่วมมือ การทำหรือสอนคนเดียวอาจจะทำได้ไม่สมบูรณ์  แม่พยายามเลี้ยงลูกอย่างที่ปัจจุบันนิยม แต่เอาวิธีการมาไม่หมด หรือแม่อาจจะไม่มีเวลาสอนเพราะหน้าที่การงานก็เป็นได้
     ลูก....นำสิ่งที่ได้รับไปใช้ไม่ถูกที่ถูกทาง 
     เด็กเปรียบเสมือนผ้าขาว  จะเติมสีอะไรก็ได้ แต่หากผู้ใหญ่ไม่เติมสีสวยๆซึ่งก็คือคำสอน การปฏิบัติให้ดูเป็นตัวอย่างเด็กก็คงต้องเลือกที่จะลองผิดลองถูกเอง แต่ด้วยประสบการณ์เด็กนั้นยังน้อย ผลที่ตามมาคือผลของการกระทำนั้นจะเป็นอย่างไร โดยเฉพาะเด็กวัยนี้ อารมณ์มาเหนือเหตุผล การยับยั้งชั่งใจน้อย  ขาดความคิดให้รอบคอบ ขาดความตัดสินใจที่ถูกต้อง รวมทั้งการมองผลในอนาคต สิ่งเหล่านี้ส่งให้ผลของการกระทำนั้นออกมา แต่ถ้าหากเด็กได้รับคำสอนที่ดี การเอาใจใส่จากครอบครัวแล้วจะเป็นส่วนส่งเสริมช่วยให้เด็กมีภูมิคุ้มกันในการดำรงชีวิต 
    เด็กผู้ชาย...อารมณ์พาไป
    เด็กผู้ชาย เมื่อเริ่มต้นเข้าช่วงวัยรุ่น ก็คงหลีกเลี่ยงเรื่องธรรมชาติไม่ได้ ซึ่งอย่างหนึ่งก็คืออารมณ์ทางเพศ รวมทั้งความอยากรู้อยากลองแล้ว ส่งผลให้ความยับยั้งชั่งใจลดลง ซึ่งมองได้ไปถึงการสอนของครอบครัวเด็กผู้ชายว่า มีการสอนเรื่องการใช้ชีวิตอย่างไร คบเพื่อนผู้หญิง การให้เกียรติผู้หญิง ซึ่งสิ่งเหล่านี้จะสะท้อนพื้นฐานครอบครัวเด็กผู้ชาย
  หากถามว่าใครในเรื่องนี้ผิด....โดยส่วนตัวความคิดส่วนทุกคนมากน้อยแตกต่างกัน  แต่สิ่งที่ควรทำ   น่าจะเป็นการหาแนวทางแก้ไข ปัญหาต่างๆที่จะเกิดขึ้นในอนาคตมากกว่าการมานั่งโทษและโวยวายใส่กัน  ส่วนตัวเชื่อว่า
    "หากมีใีครคนหนึ่งทำอะไรผิด    เค้าคงทุกข์ใจและรู้สึกผิดอยู่แล้ว ก่อนที่เค้าจะบอกเค้าคงพยายามหาทางแก้ไข แต่หากปัญหานั้นใหญ่เกินกว่ารับมือได้ เค้าคงต้องทุกข์ใจและรู้สึกผิดกกว่าปกติอยู่แล้ว  การซ้ำเติมหรือว่ากล่าวรวมทั้งการโยนความผิด่ไปมาไม่ใช่แนวทางแก้ปัญหา การพูดคุยตกลงกันน่าจะเป็นแนวทางแก้ไปหาที่ดีกว่า" 
     เรื่องท้องในวัยเรียนการแก้ปัญหาที่ดีที่สุดในความคิดคือ
    การป้องกัน เสริมสร้างภูมิคุ้มกันทางความคิดและการใช้ชีวิต
comment142:ท้องในวัยเรียน ผิดที่ใคร? เป็นคำถามที่มักจะได้ยินได้ฟังกันมาเสมอๆจากสังคมในยุคปัจจุบัน 
ท้องในวัยเรียน ผิดที่ใคร? เป็นคำถามที่น่าคิด และเป็นคำถามที่เน้นให้ตระหนักเพื่อหาสาเหตุของปัญหา ว่าแท้ที่จริงแล้วปัญหานี้ใช่ความผิดของใครคนใดคนหนึ่งหรือเปล่า? ใช่ความผิดของเด็กไหม ใช่ความผิดของสถาบันครอบครัวหรือเปล่า หรือความผิดของสถาบันการศึกษา หรืออาจจะเป็นความผิดของสถาบันสังคม ?  

จริงๆแล้วปัญหาที่เกิดขึ้น มันไม่สามารถเฉพาะเจาะจงว่าใครคนใดคนหนึ่งผิด หรือสถาบันใดสถาบันหนึ่งผิด แต่มันคือปัญหาที่ทุกสถาบันต้องรับผิดชอบร่วมกัน ทั้งสถาบันครอบครัว สถาบันการศึกษา สถาบันสังคม และตัวของเด็กเอง แต่ละสถาบันล้วนมีหน้าที่ร่วมกันในการบ่มเพาะ ขัดเกลา สร้างเกราะป้องกันและภูมิคุ้มกันให้กับเด็ก เพื่อให้เด็กสามารถที่จะดำเนินชีวิตในครรลองที่ถูกที่ควร แต่ถึงอย่างไรก็ตาม ทุกๆการสั่งสอน บ่มเพาะ หรือขัดเกลา จะไม่เกิดผลอันใด หากเด็กไม่เชื่อฟัง ไม่ปฏิบัติตาม ไม่รู้จักคิดและไม่รักดี

จริงอยู่ที่ทุกสถาบันมีหน้าที่รับผิดชอบร่วมกัน แต่สถาบันที่มีความสำคัญมากที่สุด คือ สถาบันครอบครัว สถาบันครอบครัวถือเป็นสถาบันที่มีความใกล้ชิดกับเด็กมากที่สุด เป็นสถาบันที่สำคัญในการสร้างเด็กให้เติบโตขึ้นมามีลักษณะและพฤติกรรมเช่นไร พ่อ แม่ เป็นคนสำคัญที่มีหน้าที่อบรมสั่งสอน ให้ความรู้ความเข้าใจเกี่ยวกับเพศศึกษาอย่างถูกต้อง สอนให้ลูกสาวรู้จักรักนวลสงวนตัว รู้จักการป้องกัน สำหรับลูกชาย พ่อแม่มีหน้าที่สั่งสอน อบรมให้รู้จักการให้เกียรติและการวางตัวต่อเพศตรงข้าม รู้จักการป้องกัน นอกจากนี้หน้าที่ของพ่อแม่คือ ต้องช่วยกันบ่มเพาะค่านิยมที่ดี ให้แก่เด็ก ชี้ให้เห็นถึงผลที่จะเกิดขึ้นกับการกระทำหากเกิดความผิดพลาด  พ่อแม่ควรต้องใกล้ชิด สนิทสนมกับลูก ต้องเอาใจใส่ รับฟังปัญหา และคอยตอบข้อซักถามต่างๆของลูกได้ทุกเรื่อง เป็นที่ปรึกษาที่ดี และเปิดโอกาสให้ลูกสามารถแสดงความคิดเห็นได้ พ่อแม่ต้องรู้จักให้อิสระทางความคิดแก่ลูก แต่จำเป็นต้องมีกรอบและขอบเขต พ่อแม่ต้องไม่สร้างกำแพงระหว่างตัวเองกับลูก เพื่อให้สามารถใกล้ชิดและรับทราบพฤติกรรมของลูก เพื่อให้สามารถชี้แนะแนวทางที่ถูกต้องได้ทันท่วงที  พ่อแม่ต้องไม่ลืมหน้าที่ของตนเอง ซึ่งทุกวันนี้ พ่อและแม่มักจะลืมหน้าที่สำคัญข้อนี้ แต่กลับทุ่มเทแรงกายแรงใจเพื่อหาปัจจัยยังชีพ พ่อแม่ไม่ได้มีหน้าที่แค่หาเงินเพื่อให้ลูกกินอิ่มนอนหลับ มีหน้ามีตา มีฐานะที่ดีทางสังคม แต่หน้าที่สำคัญคือ การให้เวลา การให้ความรัก การให้ความอบอุ่น เพราะสิ่งเหล่านี้จะเป็นเกราะป้องกันที่ดีสำหรับลูกนั่นเอง

สถาบันการศึกษา เป็นสถาบันมีส่วนสำคัญในการรับผิดชอบเช่นเดียวกัน หน้าที่ของสถาบันการศึกษาคือการให้ความรู้ในสิ่งที่ถูกต้อง เช่นเรื่องเพศศึกษา ก็จำเป็นต้องปลูกฝังเด็กให้เข้าใจเรื่องดังกล่าวอย่างถูกต้อง และรู้จักวิธีป้องกันเพื่อลดปัญหาการท้องในวัยเรียน 

สำหรับสถาบันทางสังคมนั้น ก็มีความสำคัญไม่ยิ่งหย่อนไปกว่าสถาบันอื่นๆเลย คนในสังคมต้องช่วยกันสร้างสังคมให้น่าอยู่ สร้างค่านิยมที่ถูกต้อง ไม่ควรมองเรื่องท้องในวัยเรียนเป็นเรื่องที่ธรรมดา เพราะเมื่อสังคมมองว่าธรรมดา เด็กก็จะมองว่ามันไม่ใช่เรื่องผิด และจะทำตามได้ไม่ยาก นอกจากนี้ สื่อต่างๆควรมีขอบเขตในการนำเสนอสิ่งที่จะส่งผลให้เด็กทำตาม ไม่ใช่นำเสนอเพียงเพื่อผลประโยชน์ เพื่อเรตติ้ง แต่สื่อต้องมองถึงผลที่จะกระทบต่อส่วนรวม นึกถึงผลกระทบต่อส่วนรวมเป็นที่หนึ่งและนึกถึงผลประโยชน์ของตนเป็นอันดับรองลงมา การนำเสนอที่ดีต้องมีข้อแนะนำ และให้ข้อคิด ชี้แจงผลเสียที่เกิดจากการกระทำที่ไม่ยั้งคิด เพื่อให้เด็กซึ่งเป็นเยาวชนของชาติได้ตระหนักถึงผลที่จะตามมาในอนาคต
สำหรับตัวเด็กเอง ซึ่งเป็นส่วนที่สำคัญที่สุด ทุกๆการอบรมสั่งสอนต่างๆจากทุกสถาบันจะไม่เกิดผลอันใดเลย หากผู้ที่ถูกอบรมสั่งสอน บ่มเพาะและสร้างภูมิคุ้มกันให้นั้นไม่รู้จักคุณค่าของสิ่งเหล่านั้น มองข้ามถึงผลที่ตามมา เพียงแค่อารมชั่ววูบที่ขาดการไตร่ตรอง ซึ่งสุดท้ายผลที่เกิดขึ้นก็คือ การท้องในวัยเรียน หากมาถึงตรงจุดนี้ จุดที่สังคมรอบข้าง ทุกสถาบันได้ทำหน้าที่ของตนเองได้อย่างดีแล้วนั้น ตัวเด็กเองคงไม่อาจกล่าวโทษคนอื่นได้ นอกจากตัวเองที่ขาดการยับยั้งชั่งใจ  ไม่รู้จักคิด และเพิกเฉยต่อการอบรมสั่งสอนที่ได้รับมาอย่างดี

 หากเมื่อการท้องในวัยเรียนได้เกิดขึ้นมาแล้ว การทำแท้งไม่ใช่ทางออกที่ถูกต้อง สำหรับดิฉันมองว่า การให้เด็กได้รับผิดชอบในสิ่งที่เกิดขึ้นจากการกระทำของตนเอง จะช่วยทำให้เด็กได้คิด ทบทวน และนำไปเป็นบทเรียนในการดำเนินชีวิตในอนาคต แต่สถาบันต่างๆยังคงมีความสำคัญ โดยเฉพาะครอบครัว ที่ต้องไม่ซ้ำเติมเด็ก แต่ควรเคียงข้างเพื่อให้เด็กได้ผ่านช่วงเวลาดังกล่าวได้ สถาบันสังคมก็เช่นกันที่ต้องให้โอกาสกับเด็ก เพราะทุกๆชีวิตที่เกิดมาบนโลกใบนี้ย่อมมีผิดพลาดได้ และชีวิตเหล่านั้นก็ยังคงต้องการโอกาสให้ได้แก้ตัว และเราทุกคนในสังคมควรให้โอกาสพวกเขาได้เริ่มต้นชีวิตใหม่...ไม่ใช่คอยเหยียบย่ำให้พวกเขาขาดที่ยืนในสังคม
comment143:สังคมไทยทุกวันนี้ เรื่องปัญหาท้องก่อนวัยอันควรมีสูงมาก  เพราะการคบเพื่อนเพศตรงข้าม การใช้ชีวิตที่อิสระ ตามใจตัวเอง และเทคโนโลยีที่ก้าวล้ำไปมาก จึงทำให้การติดต่อสื่อสารกับเพศตรงข้ามได้ง่ายขึ้น สิ่งปลุกเร้า ยั่วยุ ทั้งในเว็บไซค์ หรือโปรแกรมแชตต่างๆ สามารถเข้าถึงได้ง่าย จนทำให้เกิดปัญหาตามมา เมื่อยังขาดวิธีการแก้ไขจัดการกับปัญหาที่ดี จึงทำให้เกิดปัญหานี้อย่างแพร่หลาย และไม่สามารถควบคุมได้ในปัจจุบัน
   เมื่อถามว่า"ท้องวัยเรียน ผิดที่ใคร" สำหรับเรื่องนี้ ในมุมมองส่วนตัวของผม ผมคิดว่า "ผิดทุกคน " 
ยาย ถึงจะมีประสบการณ์ มีคำสอนที่ดีในเรื่อง รักนวลสงวนตัว อย่าชิงสุกก่อนห่าม แต่ก็ไม่ได้เข้าถึงเด็ก พูดคุยอธิบายให้เข้าใจ มีเพียงพูดเหมือนบังคับ เด็กจึงไม่รู้ถึงเหตุผลที่แท้จริงของคำสอน เลยไม่ได้สนใจ เพราะคิดแค่เป็นคำห้ามปราม ต่อว่าแค่นั้น
พ่อ ผิดที่คิดแค่ว่าตัวเองมีหน้าที่หาเงินอย่างเดียว  และคิดว่าตัวเองเป็นผู้ชายจะสอนได้อย่างไร ปล่อยให้เป็นหน้าที่ของคนอื่นในการสอน ไม่เคยเข้าไปพูดคุยกับเด็ก หาเวลาว่างให้ครอบครัว สอนให้ความรู้เรื่องเพศตรงข้าม 
แม่ ผิดที่คิดว่าตัวเองเคยรู้สึกเก็บกด กับสิ่งที่ยายเคยสอนเคยห้าม จึงให้อิสระกับลูกมากเกินไปเพราะกลัวลูกจะเก็บกด จนลืมคำนึกผลเสียที่จะตามมา ไม่เข้าพูดคุยสอนให้ความรู้เรื่องเพศ เพราะตัวเองก็เคยผ่านการเป็นวัยรุ่นมา
แต่เมื่อปัญหามันได้เกิดขึ้นมาแล้ว จะมาถามหาคนผิดก็ไม่ได้อะไร สู้มาคิดหาทางแก้ไขปัญาที่จะตามมา เพราะทุกปัญหาต้องมีทางแก้ และการทำแท้งก็ไม่ใช่การแก้ปัญหาที่ถูกวิธี ทั้งจะเป็นตราบาปแก่เด็ก ผิดศีลธรรมและยังผิดกฎหมายอีกด้วย ครอบครัวควรหาเวลาให้ความรักและเอาใจใส่แก่เด็ก ช่วยกันวางแผน และสอนการใช้ชีวิตในวันข้างหน้า ไม่ใช่มัวแต่จะไปตอกย้ำให้เด็กรู้สึกแย่ยิ่งกว่าเดิม
   ดังนั้น การที่จะแก้ไขปัญหาวัยรุ่นท้องก่อนวัยอันควรนั้น ครอบครัวควรให้ความรู้ และเอาในใส่ อย่ามัวแต่อาย และคิดแค่ว่าเป็นหน้าที่ของคนใดคนหนึ่ง ทุกฝ่ายควรร่วมมือกัน และสักวันปัญหานี้ก็จะลดน้อยลง และหมดไป
comment144:ทุกคนในเรื่องนี่ต่างก็รู้ว่าตัวเองทำอะไรผิด. แต่เลือกที่จะทำให้ตัวเองสบายใจขึ้นดูดีขึ้น ให้คนอื่นมาเห็นใจด้วยการอ้างเหตุผลเข้าข้างตัวเอง. แล้วถามว่าฉันทำอะไรผิดหรือ
มันสะท้อนให้เห็นว่าคนในครอบครัวนี้ยึดถือความคิดของตัวเองเป็นหลักเมื่อเกิดปัญหาก็จะบอกว่าเพราะเธอทำแบบนี้ไงเด็กถึงเกิดปัญหาขึ้นมา ทุกคนมองเห็นแค่ปัญหาแต่ไม่ได้ใช้ความรักของครอบครัวมาแก้ไขปัญหา ทุกคนต่างวัยต่างอาชีพ ต่างสถานะ ก็ยืนอยู่คนละฝั่ง  เอาล่ะแยกกันทีละตัวละครเลยละกัน  

เริ่มตั้งแต่น้องหนูวัยมัธยม เป็นเวลาเกินสิบปีแล้วที่โรงเรียนสอนเรื่องเพศศึกษา เด็กทุกคนรู้วิธีการป้องกันทำยังไง. รู้วิธีใส่ถุงยาง. รู้จักการนับวัน. รู้จักการกินยาคุม แต่ปัญหาก็ยังเกิดขึ้นเพราะคำว่าช่าง เหมือนที่เวลาพ่อแม่ปล่อยปละลูกไปแล้วพอมีปัญหาก็แค่หาว่าใครผิดก็แค่หาทางออกแต่ไม่ได้หาทางป้องกัน เช่น เรื่องการให้สุขศึกษาก็แค่หาทางออกว่าอ่อเป็นเพราะการศึกษาไม่ดีงั้นก็สอนเด็กซะสิ แต่สงสัยโรงเรียนกับครอบครัวคงจะลืมสอนเรื่องความรับผิดชอบ  หากน้องหนูเป็นคนที่รู้จักรับผิดชอบต่ออนาคตของตัวเองน้องจะไม่ลืมใส่ถุงอย่างแน่นอน เพราะก็รู้ตัวนี่ว่าทำแล้วมีโอกาสท้องนะ มันจะเกิดปัญหาตามมานะ แต่ก็ยังจะทำเพราะไม่รู้จักหักห้ามใจ แล้วความผิดบาปนั้นก็จะติดตัวไปตลอด. ตอนแรกก็ไม่ชิน รู้แหละว่าไม่ดีทำไมคนอื่นต้องเอาเด็กออก แต่พอทำบ่อยครั้งมันก็จะกลายเป็นความชินชาแทน เหมือนตอนที่มีคนเสนอให้แผนกให้คำปรึกษาครอบครัวเข้ามาดูแลเด็กและเยาวชน ด้วยความชินชาเห็นปัญหามานานแล้วเลยไม่เห็นความสำคัญน่ะแหล่ะ

ตัวละครที่สองคุณแม่ คุณแม่เรียนโรงเรียนหญิงล้วนมามองเห็นข้อเสียของโรงเรียนหญิงล้วนดี รู้ว่ามันไม่เกี่ยวกับโรงเรียนและเปิดโอกาสให้ลูกได้มีเพื่อนต่างเพศ  ในฐานะที่เรียนโรงเรียนหญิงล้วนมา. พ่อแม่หวง เฝ้าทะนุถนอมมาก  และที่บ้านก็หัวโบราณ ฉันเข้าใจดีว่ามันมีความลำบากอยู่มากในการปรับตัวเมื่อเข้ามหาวิทยาลัย แต่คุณแม่คนจะโฟกัสแค่เรื่องโรงเรียนลูกไปหน่อย. อย่างว่าแหละเด็กอยู่โรงเรียนวันละ 8 ชั่วโมงเชียวนะ แม่ก้ต้องดูโรงเรียนลูกบ้างสิ. แต่คุณแม่ขา ที่โรงเรียนก็มีเด็กหลายคนครูคงดูให้ได้ไม่ครบหรอกค่ะ  คุณแม่อยากให้ลูกฉลาดทันต่อโลกคุณแม่ต้องสอน คุณแม่ต้องทันสมัยกว่านี้ วัยกำลังเป็นสาวคุณแม่ต้องเข้าใจลูกดีที่สุด คุณแม่อาจจะบอกว่ามันคนละวัยกันฉันไม่รู้. แต่คุณแม่มีลูกแล้วก็ต้องรับผิดชอบต่อลูกนะคะ เด็กยังไงก็คือเด็กถ้าผู้ใหญ่ไม่สอน ไม่เป็นตัวอย่างที่ดีแล้วน้องหนูจะเอาตัวอย่างมาจากไหนละคะประสบการณ์ชีวิตก็ไม่มีชั่วโมงบินก็น้อย

คุณพ่อ ไม่น่ารักเลยที่ผลักภาระไปให้คุณแม่แบบนั้น ถ้าถามในฐานะคนหาเงินคุณไม่ผิดค่ะ แต่ในฐานะพ่อก็รู้ตัวแหละว่าตัวเองผิดถึงได้ตามว่าผมทำผิดตรงไหน เป็นเวลานานเท่าไหร่แล้วที่ประเทศเราดิ้นรนส่งเสียลูกไปโรงเรียนดีๆ เพื่ออนาคตของลูก ทำอย่างไรถึงจะให้ทุกโรงเรียนดีเหมือนกันหมด   ทำอย่างไรทุกโรงเรียนถึงจะสอนให้เด็กกล้าทำในสิ่งที่ถูกต้อง  ทำไมพ่อถึงจะมองแค่ว่าลูกสาวแม่ต้องดูเท่านั้น

คุณยายก็เคยเป็นแม่มาแล้วผ่านประสบการณ์ชีวิตมาแล้วจึงยึดมั่นในแนวทางของตัวเองเป็นส่วนหนึ่งที่ทำให้ลูกหลานหลีกหนีคำบ่นด้วยการไม่เล่า ยิ่งห้ามทำ น้องหนูก็จะไม่ทำให้คุณยายเห็นก็เท่านั้นเองค่ะ เพราะค่านิยมน้องกับแม่และคุณยายต่างกันกลายเป็นช่องว่างระหว่างวัยที่ไม่เข้าใจกัน

ตัวละครสุดท้าย  สังคม ฉันหมายถึงทั้งคนที่เจอหน้ากันและสังคมพันทิป ทำไมคนยังมองว่าเด็กซื้อถุงยางยังแปลกใหม่ เอาตรงๆฉันว่ามันก็ไม่ดีหรอกคะวัยกำลังเรียนหนังสือ. แต่... กว่าน้องเขาจะกล้ามาซื้อนะคะ น้องคงคิดมาแล้วเราก็อย่าไปทำให้น้องเขาอายเลย. ขนาดฉันอยู่วัยมหาวิทยาลัยแต่คนซื้อถุงยางที่เซเว่นพอลูกค้าออกไปพนักงานก็เม้ามอยกันแล้ว. ทุกคนก็ดูโฆษณากันนี่ทำไมยังต้องเห็นเป็นเรื่องที่เกิดขึ้นไม่ได้อยู่อีก และสังคมพันทิปคนสมัยนี้เอะอะก็ตั้งคำถามในพันทิป เพราะความละอายทำให้เรากล้าถามในที่สาธารณะที่ไม่รู้ตัวตนคนตอบก็ไม่แสดงตัวตนดังนั้นหลายครั้งคำตอบจึงเกินจริงบางทีก็แค่มาหาพวกว่ามีคนคิดเหมือนกันหรือเปล่า

ฉันคิดว่าเราต้องมีตัวกลางมาช่วยเชิ่อมระหว่างคนแต่ละวัยในครอบครัว. ทำอย่างไรจะไม่เป็นการแค่โยนๆลูกไปไว้ในห้องเรียน การมีกลุ่มคนกลุ่มหนึ่งที่จะมาช่วยกูแลเรื่องนี้คงจะดีไม่น้อย และทางออกสุดท้ายจะได้ไม่ใช่การทำแท้งเถื่อนอีกต่อไป
comment145:​“ท้องวัยเรียน…ผิดที่ใคร?”​
ผิดที่ตัวเด็กด้วยนั้นแหละที่ไม่รู้จักป้องกันเรื่องแบบมันอาจจะห้ามกันไม่ได้หรอถ้าไม่รู้จักคิดก่อนทำหรือเป็นแค่อารมณ์ชั่ววูบแต่นั้นหมายถึงการทำพลาดทั้งชีวิต  พ่อแม่ควรปลูกฝังเด็กให้เห็นถึงคุณค่าของความเป็นผู้หญิงที่อะไรมันเสียไปแล้วไม่สามารถเอาคืนได้
พ่อแม่ผู้ใหญ่ก็มองข้ามเรื่องที่สอนให้เด็กรู้จักป้องกันการท้องเพราะส่วนใหญ่แล้วผู้ใหญ่ไม่ค่อยจะพูดอยากจะสอนเรื่องแบบให้กับเด็กและค่านิยม สังคมปัจจุบันที่เด็กต้องเจอมันออาจที่จะเลือกไม่ได้จึงทำให้เด็กทำเลียนแบบซึ่งค่านิยมกระแสปัจจุบันแรงซะด้วย และพ่อแม่ผู้ใหญ่ก็ไม่มีเวลาจะดูแลลูกทำแต่งานควรคิดแก้ก่อนที่มันจะเกิดด้วยซ้ำพอเกิดมาแล้วควรจะหาวิธีแก้ไขไม่ใช่มานั่งโทษกัน ดีน่ะที่เด็กมาเล่าให้ฟังเพราะคงคิดว่าพ่อแม่จะเป็นคนหาทางออกให้ดีที่สุด สำหรับเด็กบางคนอาจไม่มานั่งเล่าให้ฟังอย่างนี้น่ะและยังพลาดหาทางออกที่ผิดๆจึงทำให้เสียชีวิตเลยก็มี
comment146:​“ท้องวัยเรียน…ผิดที่ใคร?”​

ผิดที่ตัวเด็กเเละครอบครัว
ด้วยเรื่องทั้งหมดเริ่มต้นจากที่ ผู้ปกครองที่ไม่มีเวลา ทำแต่งานเเละไม่เอาใจใส่ดูเเล ให้ความรู้ความเข้าใจ ความอบอุ่นเเก่เด็ก ว่าอะไรคือหน้าที่ อะไรคือสิ่งที่ถูกต้อง เเละอะไรคือความรับผิดชอบ ทั้งบอกตามด้วยเหตุผลประกอบ สุดท้ายเมื่อเรื่องเกิดขึ้น ก็ต่างเกี่ยงกัน เเละโทษกัน ว่าไม่ใช่หน้าที่ของตน โทษโรงเรียน โทษตัวเด็ก บวกกับเด็กที่รู้เท่าไม่ถึงการณ์เเละขาดสติ ขาดการยับยั้งช่างใจ และเปิดโอกาสให้อารมณ์มาครอบงำ จึงเป็นผลให้เกิดปัญหาตามมา นำพาไปสู่ทางที่ผิดศิลธรรม เเละปัญหาของสังคม และถ้าเราต้องการที่จะเเก้ไขควรจะเริ่มต้นที่ครอบครัวก่อนเป็นอันดับเเรก ด้วยการสอนให้เด็กรู้จักคุณค่าของตัวเอง เเละความรักของครอบครัว เพียงเท่านี้ปัญหาเหล่านี้ก็จะไม่เกิดขึ้น.
comment147:
comment148:ผิดที่ไหวใจ
comment149:ได้รางวัลด้วย ขอบคุณนะคะ
