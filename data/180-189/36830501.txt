title:เอ-กอ อ่านว่า เก เลิกสอนเถิดนะครับ ข้อร้อง
comment:เอ-กอ เก อ่านแบบนี้นอกจากจะไม่ได้อะไรแล้ว ยังส่งผลต่อการเรียนรู้ของเด็ก จากการที่ต้องเรียนรู้สิ่งต่างๆตลอดเวลา กลับต้องมานั่งท่องการผสมคำมากมาย ทั้งๆที่วิธีเดิมก็ไม่มีปัญหา

จากการที่วันนี้ ผมได้ดูรายการของคุณคำผกา เรื่องปัญหาการศึกษา ในยูทูป แล้วไปเจอประเด็นที่โรงเรียนเอกชนแห่งหนึ่งสอนเด็กอ่านหนังสือแบบเรียงตัว ซึ่งทราบภายหลังคือ โรงเรียนในเครือสารสาสน์ ซึ่งมีค่อนข้างมาก ส่วนตัวก็ตกใจ เพราะได้ยินครั้งแรกก็เห็นเลย ว่าไม่เวิร์ค เลยอยากจะมาแสดงความคิดเห็นนิดหน่อย

ต้องเข้าใจว่าการอ่านหนังสือ เป็นพื้นฐานของเรียนระดับอื่นๆที่สูงขึ้นไป โรงเรียนหลายโรงเรียนจึงอาจมีการแข่งขันกัน เพื่อให้เด็กนักเรียนของตนเอง มีความสามารถด้านการอ่านที่มากกว่าคู่แข่ง เพื่อการแข่งขันทางธุรกิจ หรือชื่อเสียงโรงเรียน โดยจะพบมากเป็นพิเศษสำหรับโรงเรียนเอกชน ที่ยิ่งเด็กอ่านหนังสือได้เท่าไหร่ ก็ดีกับโรงเรียนมากเท่านั้น

โรงเรียนสารสาสน์ ก็น่าจะเป็นหนึ่งในโรงเรียน ที่ตั้งใจพัฒนาวิธีการอ่านในรูปแบบที่คิดสามารถทำให้เด็กสามารถอ่านหนังสือได้เร็วกว่าที่เป็นอยู่ เลยมีการเปลี่ยนรูปแบบการอ่านจากแบบกระทรวง มาเป็นการอ่านแบบเรียงตัว เพราะคิดว่าจะทำให้เด็กไม่สับสนเรื่องตำแหน่งการวางสระ

การอ่านแบบเดิมตามกระทรวง เช่น ปอ-แอ-ดอ แปด การอ่านแบบนี้ ทำให้เด็กวางตำแหน่งสระผิด คือวางตามเสียงที่อ่านเลย เป็น ปแด ทางโรงเรียนจึงมีการปรับเปลี่ยนวิธีการอ่านมาเป็น แอ-ปอ-ดอ แปด เพราะคิดว่าเด็กจะได้วางตำแหน่งสระได้ถูกต้อง

แต่วิธีนี้มีความผิดพลาดตรงที่ไม่เข้าใจจุดประสงค์หลักของการผสมคำ ซึ่งความจริงคือเพื่อ ให้ได้คำอ่านของคำๆนั้นออกมา จากการที่นำเสียงของสระ เสียงของพยัญชนะ เสียงของตัวสะกด และเสียงของวรรณยุกต์ มาผสมกันเพื่อให้ได้เสียงของคำๆนั้น ตัวอย่างเช่น กอ-อา กา ขา-อา ขา จะสังเกตเห็นว่าเมื่อเสียงคำแรก และคำสอง ออกมา เสียงที่สาม ที่เราต้องการนำเสียงทั้งสองมาผสมกัน มันก็ออกมาอัตโนมัต เนื่องจากเป็นธรรมชาติของมัน

หรือเมื่อเราพูด กอ-เอ กอ-เอ กอ-เอ ให้เร็วเพื่อให้เสียงผสมกัน เสียงที่เกิดขึ้นอาจไม่เหมือนคำว่า​ “เก” เป๊ะ แต่ก็มีความคลายคลึงอย่างมาก
ในทางตรงข้าม ถ้าเราพูด เอ-กอ เอ-กอ เอ-กอ เพื่อให้เกิดเป็นเสียง “เก” นอกจากจะไม่ได้แล้ว เสียงที่ออกมายังคล้ายคำว่า “เอก” มากกว่า ซึ่งนับว่าไกลความจริง

การผสมคำแบบเรียงตัว จึงไม่สามารถใช้ได้ระบบเสียงตามธรรมชาติ เพราะฉะนั้นเมื่อเราถามเด็กว่า เอ กอ อา อ่านว่าอะไร เด็กจะตอบว่า “กา” ตามระบบเสียง ทั้งที่ความจริงคำนั้นอ่านว่า “เกา” การอ่านแบบเรียงตัว จึงต้องจำเท่านั้นว่าคำนี้ มีสระ เ ก.ไก่ และสระ า แยกเป็น เอ กอ อา อ่านว่า “เกา” ย้ำว่าต้องจำอย่างเดียวเท่านั้น

สรุปคือ ถ้าหลักสูตรกระทรวง--->อ่านเรียงเสียง แล้วมีปัญหาการวางสระ 
ส่วนหลักสูตรสารสาสน์---->อ่านเรียงตัว มีปัญหาคือต้องจำเยอะ 

ซึ่งแน่นอนว่าวิธีทั้งสอง เด็กสามารถทำได้เหมือนกัน แต่ประเด็นคือ วิธีไหนที่จะทำเกิดปัญหากับเด็กได้น้อยที่สุด ซึ่งแน่นอนว่าคือวิธีของกระทรวงปัญหาน้อยกว่าแน่นอน เพราะเพียงแค่ตำแหน่งสระ ซึ่งสามารถแก้ได้โดยครูแนะนำเทคนิคง่ายๆกับนักเรียน ว่าแค่สระที่มีรูปร่างแบบนี้ “เ” คือมีสระเอเป็นส่วนหนึ่ง นอกนั้นไม่ว่าจะต่อหางต่อหัวเป็นสระโ ไ ใ หรือ เต็มแต่งเพิ่ม เป็น เ-า เ-อ เีย ก็แล้วแต่ ให้เอาไว้ข้างหน้า พูดง่ายๆคือ ถ้าสระนั้นมีรูปร่างเหมือน “เ” ก็แค่เอาไว้ข้างหน้า หรือครูที่คิดว่ามีเทคนิคที่ดีกว่าในการให้เด็กเข้าใจ ก็สามารถใช้วิธีของตัวเองได้

จะสังเกตเห็นว่า เพียงแค่เรากำจัดปัญหา การวางตำแหน่งสระผิดได้ ก็ไม่จำเป็นต้องใช้วิธีการอ่านแบบเรียงตัวแล้ว ซึ่งเป็นวิธีที่ต้องท่องจำ จำ จำ แล้วก็จำ และจะส่งผลต่อค่านิยมผิดๆเกี่ยวกับการศึกษาต่อไป ค่านิยมที่เชื่อว่าการจำ ง่ายกว่าการใช้เทคนิค และการเข้าใจหลักการ ทักษะการจำก็จะกลายเป็นทักษะที่สำคัญมากกว่าทักษะการคิดวิเคราะห์ ระบบการศึกษาไทยก็เข้าถึงระบบนกแก้วนกขุนทองเช่นในอดีต หรืออาจแย่กว่านั้น

สิ่งที่เราจะเจอเมื่อเราเน้นการท่องจำ

ภาพเหตุการณ์ที่เด็กต้องมานั่งท่อง ว่าคำนั้นอ่านว่าอะไร ประกอบด้วยสระบ้าง
นึกภาพตามนะครับ เอ-กอ-ลอ-อี-ยอ-ดอ เกลียด ให้เด็กซักคนจำโดยไม่ดูหนังสือ ใช้เวลาไม่น้อยแน่นอน เวลาที่เขาควรได้เรียนรู้กับวิทยาศาสตร์ ได้ผจญภัยกับธรรมชาติ ได้ใช้เวลาร่วมกับสังคม เวลาที่ควรเรียนรู้สิ่งต่างๆมากมาย กลับต้องมานั่งท่องคำศัพท์ ที่เป็นของภาษาตัวเองแท้ๆ																																	   แก้ไขข้อความเมื่อ 1 กันยายน 2560 เวลา 21:21 น.
comment1:ถ้าคุณเรียนมาแบบเด็กสมัยใหม่ พอได้ยิน เอ-กอ-ลอ-อี-ยอ-ดอ คุณก็รู้ทันทีว่ามันคือ เกลียด

คุณเคยชินกับแบบเก่า เลยเอาความเข้าใจตัวเองไปตัดสิน

ไม่ได้มีการศึกษา ไม่ได้หลักฐานอะไรเป็นชิ้นเป็นอัน สนับสนุนความคิดคุณเลย
comment1-1:คุณแน่ใจหรอคะ ภาษาไทยระบบสะกดคำเหมือนภาษาอังกฤษ นี่ยังไม่มีหลักเกณฑ์หรือไง
comment1-2:คุณเป็นนักภาษาศาสตร์หรือเปล่าล่ะ เคยทำวิจัยมาว่าวิธีนี้ได้ผลไม่ดีกว่าหรือเปล่า

มันก็เหมือนตอนอเมริกาเปลี่ยนมาใช้หลักสูตร Common core คนรุ่นเก่าๆก็บ่นกัน เพราะวิธีคิดมันไม่เหมือนที่ตัวเองเรียนมา
comment1-3:ใช่ครับ ผมรู้ แต่เด็กไม่รู้ เพราะเขาผสมเสียงไม่เป็น ต้องจำอย่างเดียวเท่านั้น ไม่มีการศึกษา ไม่มีหลักฐาน หึ ไม่อ่านแล้วบอกว่าไม่มี ความคิดน่านับถือนะครับ
comment1-4:สิ่งที่ผมเขียน มันก็สามารถพิสูจน์แล้วเห็นได้ชัดเลยทันที พิสูจน์ได้เลยขนาดนี้ ยังไม่ใช่หลักฐานที่น่าเชื่อถือสำหรับคุณอีกหรือ ต้องรองานวิจัยจากนักวิชาการอย่างเดียวว่างั้น 

การพิสูจน์ที่ดีที่สุดคือการทดลองทำ ซึ่งผมแสดงให้คุณเห็นแล้ว
comment1-5:ยังไม่เข้าใจอีก คุณน่ะไม่รู้ต้องคิดก่อน แต่เด็กที่ผ่านระบบนี้เห็นปุ๊ปมันรู้เลย เพราะชิน

ศึกษามาแล้วใช่มั้ยครับ บอกผมหน่อยว่ากลุ่มเด็กที่ใช้ระบบนี้ literacy rate ลดลงกี่ % 
reading speed ลดลงกี่ wpm กลุ่มตัวอย่างมีใครบ้าง
comment1-6:HAHAHA เถรใบลานเปล่า

เอาแต่เปลือกอ้างแต่กระดาษ โดยไม่ดูผลที่ตามมา 

พิจารณาเอาเองว่าทำไม เด็กสมัยใหม่สะกดคำไม่เป็น ผันวรรณยุกต์ก็ผิด เมื่อเทียบกับเด็กรุ่นเก่า

Common core หรอ haha เพื่อนดิฉันที่เป็นยิวอยู่ที่ Jacksonheights เค้าก็ไม่ต่อต้าน 
แต่อยู่ที่บ้านเค้าก็สอนระบบเก่าอยู่ดี เพราะยังไงก็เน้นที่ผลลัพธ์

ก็แล้วแต่คุณเถิดค่ะ แล้วคอยมาดูผลลัพธ์กันดีกว่า
comment1-7:@3807596

ไอ้คนไหนบอกว่าเด็กหัวใหม่เข้าใจก็ถูกของเค้า อย่าไปเถียงเค้ามันไม่มีประโยชน์

คุณก็สอนระบบเก่าไปเลยค่ะ เด็กจะได้เข้าใจ เวลาเด็กอ่าน คุณอ่าน ก็ไม่ต้องออกเสียงตัวสะกดนี่คะ

ก็อ่านไปเลย เอาที่ผลลัพธ์ไปเลยค่ะ... เสียเวลาเปล่า ๆ
comment1-8:http://www.unigang.com/Article/18587
ตามความต้องการ

ง่ายๆที่สามารถเห็นได้คือ เด็กต้องจำ จำ จำ แล้วก็จำ ท่านคิดว่าเป็นผลดีมั๊ยล่ะ ท่านนักวิชาการ
comment1-9:ตกลงผลการศึกษาเป็นไงครับ เห็นแต่ ความคิดเห็นล้วน

อ้อ แล้วผมก็ไม่ใช่ครูด้วย เกลียดอาชีพนี้มาตั้งแต่เด็กแล้ว 555
comment1-10:@3807596

อีกครั้งค่ะ ไม่ต้องไปสาธยายให้เค้าเข้าใจ เพราะเค้าเป็นพวกเถรใบลานเปล่า

คุณสอนเเบบเก่าไปเลยค่ะ ผสมคำแบบไหน ผันวรรณยุกต์แบบไหน

เด็กจับหลักได้ก็ไปได้หมดไม่ต้องมานั่งจำให้เสียเวลา 
เพราะภาษาของเรามันเป็นคำพยัญชนะผสมสระบวกตัวสะกดและผันวรรณยุกต์

ไม่ใช่ภาษาจีนที่เป็นคำ ๆ 1 คำ 1 ความหมาย

โชคดีค่ะ
comment1-11:เด็กต้องจำในสิ่งที่ไม่ควรจำ ผลก็คือนั่งท่องอยู่อย่างในคลิปนั่นแหละครับ
comment1-12:@4054927
ใจเย็นสิครับ

ผมแค่อยากรู้ว่าเขาจะหาเหตุผล มาแก้ต่างได้ตลอดรึเปล่า คนต่อไปที่เข้ามาจะได้ไม่ต้องสงสัยแบบเขา เพราะผมได้ตอบไว้หมดแล้ว
comment1-13:เข้ามาฮาว่ะ
อรวรรณ
ออ รอ วอ รอ รอ ณอ
เด็กมันไม่เข้าใจเสียงสระ
คุณคิดว่ามันจะอ่านออกเหรอ
เขียนถูกแต่อ่านไม่ได้นี่คือ ความสำเร็จของการศึกษายุคใหม่เหรอ
ก่อนลูกจเข้ารร. สงสัยว่าต้องไปถามครูสอนอ่านสะกดยังไงก่อนละ
ถ้ารู้ก่อนว่าสอนแบบสารสาสจะได้ไม่ให้เรียน
comment1-14:เจอคำที่ไร้รูปสระเข้าไปไม่ตายเลยเหรอ สอนแบบใหม่ไม่ว่าหรอก แต่ต้องคิดให้ครอบคลุมด้วย

รรรรรร ไหนอ่านสิลูก รอ รอ รอ รอ รอ รอ อ่านว่า ...
comment1-15:ผมเข้าใจถึงเหตุผลที่คัดค้านการสะกดแบบสมัยนี้นะครับ มันทำให้คนเริ่มเรียนภาษาไทยขาดความเข้าใจของที่มาของเสียงที่ออกมา
ดูจาก ความคิดเห็นที่ 1-14 ถ้าแบบเก่าจะอ่านได้ทันทีว่า รัน=รัน
comment1-16:ผมว่า #1 ค่อนข้างเพ้อเจ้อนะ
comment1-17:ความคิดเห็นที่ 1-13
เขียนถูกแต่อ่านไม่ได้


ใช่เลยครับ
ถือว่าล้มเหลวมาก
comment1-18:1-15
อันนี้เคยเห็นว่าเป็นชื่อคนด้วยค่ะ อ่านว่า ระ-รัน-รอน กับ ระ-รอน-รัน
comment1-19:ไอ้วิธีอ่านแบบใหม่นี่  อ่านคำว่า "เพลา" ว่าอย่างไรได้บ้าง
comment1-20:คห.1-19

อ่านแบบเก่า ได้สองแบบ สองคำ สองความหมาย

แบบแรก .. สระเอ พอพาน ลอลิง สระอา อ่านว่า เพ-ลา หมายถึง เวลา
แบบสอง .. พอพาน ลอลิง สระเอา อ่านว่า เพลา (พะ-เลา อ่านเร็วๆ) หมายถึง ชิ้นส่วนที่เชื่อมต่อกับล้อเพื่อทำให้ล้อหมุนได้

สะกดแบบใหม่ที่ว่า .. คงสะกด .. เอ พอ ลอ อา .. 

อ่านว่า เอพ ลา มั้ง
comment1-21:เราก็เรียนสะกด แอ ปอ ดอ แปด เรียน มานะ มานี 
แล้วพอโตขึ้น ค่อยเรียน ปอ แอ ดอ แปด  หรือ  สวน สะกดว่า ส อัว นอ สวน  

พอมีลูก ลูกเรียนแบบสะกด ปอ แอ ดอ แปด  หรือ ส อัว นอ  สวน  
แต่ตอนเขียน เขียนแบบนี้  ปอ แอ ดอ =ปแด และ  ส อัว นอ  = สัวน  
ชือแม่ วรรณ   ลูกจะสะกดว่า วอ อะ นอ  เขียนแบบนี   วะน    ตรงตามที่สะกดเลย 
สอนการบ้านลูก เจอลูกเขียนแบบนี้บ่อยๆ  แต่บางคำเราก็สะกดแบบลูกไม่เป็นเหมือนกัน ลืม

พออนุบาล 3 ย้ายมาเรียนสารสาสน์ ก็ไม่เห็นมีปัญหาไร ตอนนี้ ป. 1 ละ อ่านหนังสือเก่ง 
ยังอ่านนิยายให้แม่ฟังเลย มีคำที่ยากๆ ยังอ่านไม่ได้ 
ระหว่างทางอาจจะไม่เหมือนกัน แต่ผลมันเหมือนกัน ก็ไม่ได้หมายความว่ามันจะไม่ดีนินะ
comment1-22:ตา กลม กับ ตาก ลม  เอาอ่านหน่อยครับ อ่าน เป็นอันไหน
comment1-23:คห.1-21 เราว่าที่คุณบอกว่าลูกไม่มีปัญหามันเป็นเพราะเค้าเริ่มคุ้นเคยและจดจำคำได้แล้ว ไม่ได้เกิดจากระบบการสอนสะกดคำของรร.โดยตรง เพราะธรรมชาติของเด็กในการเริ่มใช้ภาษามันจะเริ่มจากการฟัง พูด อ่าน เขียน ถ้าเด็กอ่านได้ก็มักจะเขียนถูก เพราะเค้าเห็นรูปแบบการเขียนจากการอ่านมาแล้ว มันอัตโนมัติไปเลย เหมือนผู้ใหญ่ที่ชินกับภาษาแล้ว เวลาเราเขียน เราสามารถเขียนออกไปได้อัตโนมัติ โดยไมต้องมานั้งสะกดตาม จนกระทั่งผู้ใหญ่บางทีก็ลืมเรื่องหลักการพวกสละลดรูปต่างๆไปแล้ว ถ้าสอนแบบเก่าก็น่าจะดีเพราะไม่ฝืนธรรมชาติของการเรียนรู้ ฟัง พูด อ่าน พออ่านได้ก็เขียนตามที่เคยอ่านมา มันก็ถูกเอง แต่ถ้าใช้ระบบใหม่แล้วกลายเป็นว่าเด็กมีปัญหากับการอ่าน มันก็ไม่น่าจะดี
comment1-24:ตาม #1-2 #1-5 ผมก็เห็นด้วยส่วนหนึ่งนะครับ แต่ก่อนจะเห็นด้วยทั้งหมด ควรต้องย้อนถามคำถามเดียวกันกลับไปก่อนว่า ...
ก่อนที่จะเปลี่ยน มีการทำสถิติที่คุณว่ามาหรือยัง .... ใครทำ และมีใครรับรองหรือยัง?
เรื่องพวกนี้มันควรจะเป็นวาระแห่งชาติของกระทรวงศึกษาธิการที่จะกำหนดรูปแบบการเขียนอ่านให้เป็นแนวทางเดียวกันไม่ให้เกิดความเข้าใจผิด และใช้เป็นหลักเกณฑ์ในการออกข้อสอบด้วย
ดังนั้น ถ้าโรงเรียนไหนจะสอนออกนอกกรอบนี้ .... ควรเป็นโรงเรียนที่กระทรวงมอบหมายให้เป็นโรงเรียนตัวอย่างเพื่อเก็บสถิติ เท่านั้นนะครับ

ส่วนตัวเห็นว่า แบบเดิมจำน้อยกว่า เพราะจำแค่การสะกดคำตามหลัก ก็สามารถเขียนคำพื้นฐานที่ไม่พลิกแพลงได้เกือบทั้งหมดแล้ว ที่เหลือก็คำแค่ศัพท์ที่มีรูปแบบอีกเฉพาะของแต่ละคำ
แต่ถ้ารูปแบบใหม่ ต้องจำทั้งวิธีเขียนและการออกเสียงอ่าน ซึ่งมันน่าจะใช้หน่วยความจำมากกว่านะครับ
comment2:เค้าจะสอนอย่างไรก็ช่างเค้าค่ะ เราสอนลูกหลานเราให้อ่านออกเขียนได้ก็พอแล้ว

เพราะภาษาไทยระบบตัวสะกดเหมือนภาษาอังกฤษ

English : เออะ อิ อิง เลอะ อิ ลิชช ไม่เห็นเค้าสะกด อิ งอ ลอ อิ ชอ

คนคิดหลักสูตรน่าจะพิจารณาตัวเองได้แล้วนะคะ
comment2-1:http://www.manager.co.th/Qol/ViewNews.aspx?NewsID=9580000008032

พระเทพฯ รับสั่งให้เลิกเลยค่ะ การสะกดแบบผิดๆเนี้ย
comment3:เคยอ่านมานะคะว่า สมัยเล็กๆเค้าจะสอนแบบนั้น เพื่อที่เด็กจะได้เขียนไม่ผิด พอโตหน่อยป.2-3ถึงสอนสะกดแบบที่เราเรียนๆกันมา ... จะไปติติงหลักสูตรของเค้ายังไงเค้าก็คงไม่แก้ เพราะก็บ่นกันมาเยอะ ดราม่ามาก็หลายครั้ง

แต่เราแก้ที่ตัวเราเองได้ค่ะ ปีหน้าลูกเราจะเข้าอนุบาล1ละ แถวบ้านมีเครือนี้ 3 สาขา ซึ่งเราตัดทิ้งไม่เอามาเป็นตัวเลือกเลย 

แต่ไม่อยากอคตินะ ก็ลองเข้าไปคุยทั้ง3 สาขา ยอมรับเลยว่าคุยดี บรรยากาศร่มรื่น ราคาน่าคบหา epราคานี้ถือว่าถูก จากที่เราตัดทิ้งตอนแรก เป็นมาเมียงๆมองๆ แต่สุดท้ายก็เลือกตัดทิ้งเหมือนเดิม เพราะเราเลี้ยงลูกเอง ต้องสอนการบ้านลูกเอง ไม่อยากปวดหัวกับการสอนการบ้านลูก ..ตัดสินใจเอาลูกเข้าระบบมอนเตสแทน
comment3-1:เราก็โตมากับคำว่า กอ-เอ=เก ไม่ใช่หรอคะ ทุกวันนี้ก็ยังเขียนถูก ใช้แบบเดิมน่ะดีแล้ว เด็กไม่ใช่เด็กตลอดชีวิตหรอก
comment3-2:ลูกเราเรียน สส ตอนนี้อยู่ ป.1 หนังสือ สส เป็นหนังสือของกระทรวง เรียนแบบเดัยวกับเด็กที่อื่น ป.1 เลยเริ่มกลับมาเรียนแจกลูกคำ แจกวรรณยุกต์ แบบเก่า เหมือนกับว่า ตั้งแต่ประถมไป เค้าก็สอนสองแบบ แบบของเค้าสำหรับเขียน แบบแจกลูกคำแบบเก่าก็ยังสอนตอนอ่านหนังสือภาษาไทย

ลูกเราเรียนเลยการแจกลูกคำไปแล้ว (ป.1) ตอนนี้เรียนแบบเป็นบทความยาวๆ ก็ไม่ได้มีปัญหาอะไร อ่าน/เขียน ปกติตามวัย แต่งนิทานเองได้  ปกติจะหาหนังสืออย่างอื่นให้ลูกอ่านเสริมด้วย พวกนิทาน การ์ตูน อะไรพวกนี้ค่ะ 

คุณแม่ก็ลองเอาไปคิดดูนะคะ ว่าโอเคกับการสอนแบบนี้มั้ย อนุบาลเค้าจะสอนแบบใหม่ เพื่อให้วางตำแหน่งการเขียนถูก แล้วประถมก็จะสอนสองอย่าง จนกลับมาใช้แบบเดิม 
ถ้าคิดว่าไม่โอเค ทำไมต้องมาสอน 2 แบบ ก็เลือกที่อื่นเลยจ้า
comment3-3:สรุปให้นะคะ เดี๋ยวจะงง 

อนุบาล :  สอนแบบใหม่
ป.1-ป.3 : สอนทั้งสองแบบ
ป.4+ : สอนแบบเดิม

เดี๋ยวจะงงว่าทำไมต้องสอนสองแบบ ผลดีของการสอนสองแบบคือ 
- แบบของเค้า(แบบใหม่) เด็กจะเขียนคล่อง เวลาแต่งประโยค(สังเกตเอง) แต่งนิทาน จะไม่ค่อยมีคำผิด ข้อเสียอันนี้เราไม่รู้นะคะ เพราะลูกเราอ่านเขียนปกติเลยตอบไม่ได้ (ต้องดูพ่อแม่คนอื่นๆที่ลูกเรัยนที่นี่มาตอบ)

- แบบเก่า (แบบที่เราชิน) เด็กก็แจกลูกคำได้ปกติ แยกออกได้ว่าคำนี้ สระประสมอะไร เหมือนที่เราเรียนมา

ตามนี้ค่ะ
comment3-4:ตาม คห.3-2 และ 3-3 ค่ะ เขาก็เรียนผันวรรณยุกต์ อะไรตามปกติของหลักสูตรระดับนี้
ลูกชายเราตอนนี้ ป.3 (8 ขวบ) สามารถเขียนได้ถูกต้อง การอ่านก็ไม่มีปัญหา 
สามารถอ่านหนังสืออื่นๆ นอกเหนือจากหลักสูตรได้ 
ตอนนี้ก็เห็นเรียนหนังสือเรียนแบบเดียวกับลูกพี่ลูกน้อง ซึ่งเรียน รร.รัฐ (สอนแบบเก่า) 
ลูกเราสามารถอ่านได้สบายๆ ไม่มีปัญหาอะไร อ่านคล่องกว่าพี่สาว (ลูกพี่ลูกน้อง) ที่เรียน ป.6 เสียอีก
จากประสบการณ์ตรงที่เจอมาก็เลยคิดว่าไม่เป็นปัญหาอะไรกับลูกเราเลยค่ะ 
เราเรียนภาษาไทยมาเพื่ออะไร ถ้าไม่ใช่เพื่ออ่านออกเขียนได้ อ่านเนื้อหาแล้วสามารถวิเคราะห์ได้ 
หรือควรต้องเก่งระดับไหนถึงจะเรียกว่าการเรียนระบบนั้นสัมฤทธิผลมากกว่าอีกระบบ
comment4:เราก็ว่าแบบเดิมเข้าใจง่ายดีอยู่แล้วนะ เหมือนเราตอนพยายามหาคลิปฝึกพูดอังกฤษ พวกโฟเนติค
ก็เจอคลิปแบบเดิมๆที่เรียนมาเนี่ยแหละ
สอนออกเสียงพยัญชนะก่อนทีละตัว ออกเสียงนำให้ชัดก่อน แล้วค่อยเอาไปผสมกับสระ
comment5:พ่อแม่ส่งลูกไปเรียนเอง  จะไปว่าโรงเรียนได้ยังไง   โรงเรียนเอกชนเขาไม่ได้บังคับให้ไปเรียนซักหน่อย
comment5-1:ไม่เข้าใจที่ จขกท สื่อหรืออะไร
แสดงความคิดเห็นได้ไร้ประโยชน์มาก 
ไม่ช่วยอะไรสักนิด
comment5-2:ไหวปะ พ่อแม่จะทราบไหมว่าเขาสอนการสะกดคำแบบนี้
comment5-3:คห. 5-2 
สำหรับเรารับทราบค่ะ ตั้งแต่อนุบาลทางโรงเรียนมีหนังสือแจ้งให้ทราบว่า จะมีการสอนการสะกดคำแบบนี้สำหรับเด็กอนุบาล เพื่อให้เด็กอ่านและเขียนเป็นเร็ว ซึ่งก็เห็นผลว่าเขาทำได้ เราเองก็งงบ้างตอนสอนการบ้าน แต่ปรับตัวกันไปก็ไม่มีปัญหาอะไร
นอกจากนั้น เขาก็แจ้งว่าเมื่อเรียนระดับประถม เด็กจะได้เรียนเหมือนกับหลักสูตรปกติ การสะกด การผันวรรณยุกต์ ฯลฯ ตอนนี้เรียน ป.3 ก็ใช้แบบเรียนเดียวกับ รร. อื่น เขาก็อ่านได้เขียนได้ เข้าใจเนื้อหา จับใจความได้ เราก็เลยไม่ได้รู้สึกว่ามีปัญหาอะไรกับการเรียนรู้วิชาภาษาไทยของลูกค่ะ 
อันนี้ให้ความเห็นในมุมของ ผปค. ค่ะ
comment6:ผมอายุจะ 40 ละ ก็ถูกสอนมาให้ป่านแบบ แอ-ปอ-ดอ แปด
ทุกวันนี้ก็อ่านหนังสือได้ปกติ ไม่มีปัญหา
จริงๆต้องเข้าใจอย่างนึงว่า เด็กเล็กๆเขายังไม่รู้วิธีผสมคำหรอกครับ
การสอนการอ่านในช่วงแรก จึงสอนให้อ่านแบบเรียงตัวอักษร
เพื่อให้เด็กสามารถเขียนได้อย่างถูกต้องก่อน
พอเด็กโต เริ่มผสมคำเป็น เด็กก็จะรู้ว่า การอ่านแบบ ปอ-แอ-ดอ
จะผสมคำและอ่านได้ง่ายกว่า

ลองคิดดูนะครับ ว่าถ้าเราสอนให้เด็กอ่านว่า ปอ-แอ-ดอ แปด
เด็กก็อาจจะเขียนออกมาเป็น ปแด แบบนี้ก็ได้นะครับ
หรือเด็กก็อาจจะถามว่า
แล้วทำไปอ่าน ปอ ก่อน แต่ไปอยู่หลังสระ แอ
comment6-1:โทษนะคะ คุณน่าจะอายุเท่าเรา ไม่ทราบว่าเรียนที่ รร.อะไรหรอคะ ที่สอนแบบ แอ ปอ ดอ  แปด
ไม่เคยได้ยินจริง ๆ ค่ะ เพราะปกติเท่าที่เรารู้คนที่รู้จัก ก็ไม่เคยมีใครได้เรียนให้อ่านแบบ แอ ปอ ดอ แปด กันเลย
นอกจากน้อง ๆ รุ่นใหม่ ๆ นี่แหละค่ะ
comment6-2:โรงเรียนต่างจังหวัดครับ
สอนแบบนี้จริงๆ
comment6-3:ลูกพี่ลูกน้องเรียนเครือสารสาสร์ อ่านแบบสะกดเรียงตัว ที่ได้คือเขาอ่านช้ากว่านิดหน่อย แต่เขียนสะกดคำได้แม่นยำกว่าน้องอีกคนที่ต้องเรียนระบบเก่า ตอนขึ้นป.3อ่าน เขียน แข่งกัน คนแรกชนะขาด (แค่ตัวอย่างเล็กๆ) 
     ปัจจุบันอยู่ม.2ทั้งคู่ โรงเรียนเดียวกัน มาใช้ระบบเก่าก็ปรับตัวได้ ไม่มีปัญหาเลยค่ะ
comment6-4:โรงเรียนต่างจังหวัดที่ไหนสอนคุณแบบนี้ครับ อายุ 40 น่าจะได้เรียน มานี มานะ หลักสูตรปี 2521 ผมว่าไม่น่าจะสะกดเรียงตัวแบบคุณบอกแล้วมั้ง
comment6-5:หลักการอ่านแบบนี้มันมีมานานแล้วครับ ไม่ใช่เพิ่งมี
ผมเรียนโรงเรียนเอกชนที่เป็นโรงเรียนคาทอลิคครับ ผมไม่รู้ว่าที่อื่นเขาสอนกันอย่างไร
แต่ที่ผมเรียนมาเขาก็สอนมาแบบนี้ครับ
comment6-6:เราเกิดปี 2530 ที่กรุงเทพ เรียนโรงเรียนคาทอลิกมาชื่อดังทั้งชีวิต เค้าก็สอนอ่าน แอ ปอ ดอ แปด เหมือนกัน ทุกวันนี้ภาษาไทยไม่เคยมีปัญหา
comment6-7:งั้นก็ไม่แปลกใจ คิดว่าเรียนโรงเรียนไทยเพราะโรงเรียนไทยตามต่างจังหวัด คงไม่สอนวิธีสะกด
แบบนี้แน่นอน
comment6-8:แปด ถ้าจะอ่านสะกดจริงต้อง
ปอ แอ แป แป ดอ แปด
แบบนี้ ไม่ใช่มาอ่าน ปอ แอ ดอ
comment6-9:ผม 30 กลางๆ เรียนโรงเรียน ตจว. ...... ปอ แอ ดอ แปด ครับ
ถ้าโรงเรียนที่สอนแบบที่ จขคห.ว่ามา ในยุคนั้นน่าจะเป็นพวกโรงเรียนนำร่องแล้วละ
comment6-10:เรียนในกรุงเทพก็ ปอ แอ ดอ แปดครับ
comment6-11:เรียนโรงเรียนคาทอลิคแต่ไม่ดังระดับประเทศ ก็ ปอ แอ ดอ แปด ครับ....ไม่งั้นจะมีหลัก พยัญชนะต้น + สระ +(ตัวสะกด) ไปทำอะไร ถ้าใช้หลัก แอ ปอ ดอ แปด???
comment6-12:ผมก็เรียนมาว่า แอ ปอ ดอ แปดนะ
ก็ไม่เคยสะกดคำผิดนะ
เชื่อว่าสะกดคำใช้คำได้ดีกว่าพวกเรียนมาว่า ป แอ ดอ แปด แน่ๆ

แต่วิธีเรียนแบบนี้น่ะ มันสะกดคำถูกเพราะมันเรียงคำ
แต่จะอ่อนเรื่องสระมากๆ
เพราะไปดูที่ลูกชายเรียนละจะงงกับอีกแบบ

ถามว่าอะไรดีกว่า
ผมว่าอยู่ที่คนแต่ละคน
ไม่มีอะไรถูกผิดหรอก
ถ้าเอาสะกดคำแบบผมเรียนแม่นกว่าแน่ๆ
แต่อ่านออกเสียงอาจจะสู้อีกแบบไม่ได้
comment6-13:วิธีการสอนทั้งสองแบบ แน่นอนว่ามันทำให้คนเรียนรู้ได้ก็จริง แต่ที่เขาสื่อคือวิธีการสอนแบบใหม่มันยุ่งยากกว่า
เพราะไปเน้นให้เด็กเขียนได้ก่อน โดยส่วนตัวผมมองว่า การอ่านสำคัญกว่าการเขียน นั่นเพราะมันคือการออกเสียงและการสื่อสาร
เช่น เด็ก 3-5 ขวบ สามารถเรียนรู้คำศัพท์ในชีวิตประจำวันและสามารถสื่อสารกับพ่อแม่ได้พอสมควรแล้ว
เมื่อเด็กเข้าใจวิธีการอ่าน เด็กสามารถอ่านออกเสียงสิ่งที่ครูยังไม่ได้สอนได้ เช่นคำว่า เพื่อน
ซึ่งเด็กรู้จักอยู่แล้วว่าเพื่อนมันหมายความว่ายังไง พอออกเสียงได้ เด็กก็จะอ๋อๆๆ คำนี้คือเพื่อนนี่เอง (เด็กจะเรียนได้ไวกว่า)
แต่กับการสอนแบบใหม่ เอ-พอ-อือ-เอก-นอ มันไปออกเสียงว่าเพื่อนได้ไง (ให้นึกภาพเด็กนะ ไม่ใช่ตัวคุณที่รู้อยู่แล้ว)
อจ. จะต้องสอนก่อนว่าคำนี้ออกเสียงว่าเพื่อน เด็กถึงจะรู้
ถ้าเป็นแบบเก่า รูปคำที่มีสระเอข้างหน้าและมีสระอืออยู่บนพยัญชนะ เราจะเรียกว่าสระเอือ
ซึ่งเด็กจะจับทางได้ละว่าคำนี้เสียงมันจะต้องออกเสียงประมาณ เพือๆ  คือตัดสระเอกับสระอือทิ้งรวมเป็นสระเอือ
ก็จะได้ พอ-เอือ-นอ-(ไม้เอก)  จะเหลือตัวสะกดแค่ 3 (วรรณยุกต์จะแยกออกมาจากเสียงสะกด) จากของใหม่สะกดตั้ง 5 ตัว
เด็กจะออกเสียงได้เลยว่า เพือน แน่ๆ ซึ่งวรรณยุกต์เด็กก็จะเอาคำว่า เพือน ไปผันเสียงต่อ  ก็จะได้เสียง เพื่อน ออกมา
comment6-14:ขอแย้งคุณความเห็นที่ 6 ค่ะ เด็กเล็กๆ เข้าใจการผสมคำ  เราเคยสอนเด็กอนุบาล 3 สัปดาห์ละ 3 ชั่วโมง วิธีผสมคำแบบ ปอ-แอ-ดอ  แปด  ใช้เวลาแค่ 3-4 เดือน น้องอ่านหนังสือพิมพ์ได้คล่อง  และสามารถเขียนสื่อสารเป็นประโยคได้ค่ะ (คำพื้นฐานง่ายๆ เขียนถูกต้อง) พ่อแม่เด็กยังชมว่าน้องกลายเป็นคนชอบอ่าน เดินผ่านป้ายโฆษณาน้องจะอ่านให้พ่อแม่ฟังตลอดค่ะ
comment6-15:ผมอายุ 36 แบบเรียน มานะ มานี โรงเรียนต่างจังหวัดและชนบทด้วย ครูสอน แปด อ่านว่า ปอ แอ ดอ แปด ครับ
comment6-16:เด็กไทยสมัยนี้ถึงโง่ลง 
เพราะต้องรอครูสอนคำศัพท์ให้นี่ไงครับ 
แทนที่จะสอนหลักการให้ เขาจะได้รู้จักต่อยอดเรียนรู้เองได้
แม้ในเวลาที่ครูไม่ได้สอน เพราะมันอยู่ในชีวิตประจำวัน

กลับต้องมารอครูเขียนคำศัพท์ใหม่ ที่ไม่เคยเขียนให้ดูบนกระดาน
เพราะนักเรียนไม่เคยเขียน ก็เลยจำไม่ได้ แล้วอ่านเองก็ไม่เป็น!!!!!

หลักสูตรนี้มันปัญญาอ่อนสิ้นดี
สำหรับเด็กที่พูดภาษาไทยได้อยู่แล้ว!!!!
  
ผมเกิด 2523 เรียน มานี มานะ ประสมคำได้ตั้งแต่ป.1 
พอป2.ผมก็อ่านหนังสือพิมพ์ปร๋อแล้ว เพราะผสมคำเองได้
ไม่เห็นต้องรอให้ครูมาสอนเขียนคำใหม่


ข้อคิดเห็นเพิ่มเติม.........
ผมเดาว่าไอ้หลักสูตรเนี้ย 
ที่มามันน่าจะเริ่มมาจากการที่ เราสอนภาษาไทยให้คนต่างประเทศ
ไม่ได้สอนคนไทย ที่ใช้ภาษาไทยในชีวิตประจำวัน 
มันจึงต้องเริ่มจากการ เขียน ต่อด้วยอ่านจากตัวหนังสือที่ถูกค้อง 
แล้วจึงไปการพูด เหมือนเราเรียนภาษาอังกฤษ
(มันเลยเริ่มมาจากโรงเรียนคาทอลิค แล้วพี่ไทยก็ลอกมาแบโง่ๆ)

ซึ่งต่างจากคนไทย ที่พูดได้แล้ว 
จึงเขียนจากการประสมเสียง แล้วค่อยอ่าน ที่ใช้กันทั้งประเทศ

ถ้าจะสอนต้องเอาไปสอนในโรงเรียน นานาชาติ 
ที่เด็กไม่ได้พูดภาษาไทย ในชีวิตปกติ มันถึงจะเหมาะสม
comment6-17:เราอายุ 22 เรียน รร ต่างจังหวัด อยู่แบบบ้านนอกด้วยซ้ำ เรายังไม่ได้เรียนแบบคุณเลย เรายังเรียนแบบเก่าคือ ปอ-แอ-ดอ = แปด เหมือนหลายๆคนที่อายุเท่าคุณเลยนะ
comment6-18:เด็กชั้นไหนครับที่สะกด ปอ แอ ดอ  ปแด  
คือบอกตรงๆครับ ที่โรงเรียนไม่ได้สอนหรอว่าสระแอ มันอยู่ข้างหน้า ถ้าออกเสียงในกลุ่มคำเดียวกันดึงมันไปไว้ข้างหน้า แล้วเด็กก็จะรู้เองว่า ปอ มาก่อน ดอ

ไม่รู้นะเด็กคนอื่นเป็นไง ลูกผมไม่ได้เรียนสายวิชาการด้วยซ้ำ มาเรียนพวกพยัญชนะและสระเอาจริงๆตอนอ.2พออ.3มันก็อ่านพวกป้ายจราจร ป้ายบอกทางตามถนนได้หมดแล้วโดยไม่งง การสลับแบบที่คุณว่าเลย
ลองให้สะกดคำจากการฟังก็ถูกต้อง
comment6-19:เวลาสะกดคำจะต้องเอาพยัญชนะขึ้นก่อนตามด้วยสระนะ
comment6-20:มาแสดงความเห็นด้วย
ลูกเรียนสารสาสน์เหมือนกันแลกๆ ก็ไม่ค่อยสบายใจ
หลังๆ พอขึ้นป.4 ครูก็มาฝึกสะกดปกติ แบบในหนังสือพาที
ลูกก็อ่านออกเขียนได้ปกติคะ ไม่ได้ช้าไปกว่าใคร 
หลักสูตรของโรงเรียนสารสาสน์ก็เปิดมานาน และผลิตนักเรียนออกมามากมาย
ใจเย็นๆ เปิดใจดูคะ 
ปล. สำคัญกว่าคือความใส่ใจของผปค.คะ
comment6-21:ฟัง
พูด
อ่าน
เขียน
comment6-22:โรงเรียนผมสอน ปอ แอด แปด   รอ แอด แรด
กอ- โอง โกง
comment6-23:เอาฮาใช่ไม๊คะ ดิชั้นหลุดขำเลยค่ะคุณ เวลาออกเสียงตามคุณ
comment6-24:ปอ+แ = แป
แป+ด = แปด   ตามขั้นตอนน่าจะเป็นอย่างนี้  ด เป็นตัวสะกด  ดังนั้นต้องอ่าน ปอ แอ ดอ  แปด  ถูกแล้ว
comment6-25:6-16

ทำไมคิดว่าสอนแบบใหม่ที่คุณคิดทำให้เด็กโง่ลง
ผมเรียนแบบนี้อ่านหนังสือกำลังภายในเล่มหนาๆวันละ2-3เล่มจบได้ตั้งแต่ป.1
คุณเพิ่งจะประสมคำได้ป.1อ่านหนังสือพิมพ์ป.2ช้าไปไหมครับ
ผมเรียนอีกแบบที่ไม่ใช่แบบคุณผมอ่านหังสือพิมพ์ได้ตั้งแต่อนุบาล2

อย่าเอามาเทียบเลย
ต่างคนต่างเรียน
มันมีข้อดีต่างกันนะจะบอกให้
มาเขียนไทยแข่งกับผมไม๊ล่ะ
ผมมั่นใจว่าผมผิดน้อยกว่าคุณแน่ๆ
comment7:สยองกับหลักสูตรสมัยนี้ และสยองยิ่งกว่ากับความรู้ คำศัพท์ในหัวเด็กยุคนี้

วันก่อนเจอชื่อกระทู้เขียนผิดเยอะมากมาย รู้สึกจริงๆ นะ คนยุคใหม่ "โง่" มากขึ้น 

ความโง่ในที่นี้ไม่ใช่เพราะ "ไม่รู้หนังสือ" แล้วนะ ไม่ใช่ยุคเรียนมาน้อยจบ ป.4 กันแล้วนะถึงได้เขียนหนังสือผิด มันเป็นความไม่รู้ที่ตัวบุคคล แต่เพราะอะไรบุคคลผู้ไม่รู้เหล่านั้นกลับมีเยอะเหลือเกินทั้งๆ ที่ก็ได้เรียนเขียนอ่านกันทั้งนั้น มันเป็นที่อะไร? ระบบการศึกษาเราถอยหลังเข้าคลองเหรอ?

คำง่ายๆ กลับไม่รู้ จำไม่ได้ว่าสะกดอย่างไร เขียนอย่างไร เรื่อง "คะ" "ค่ะ" แล้วเขียนกลายเป็น "นะค่ะ" นี่ธรรมดาไปเลย 

แอบคิดจริงๆ นะ ถ้ามีลูกจะโฮมสคูลโลดเลยดีมั้ย?
comment7-1:ใช่ครับ เป็นผมก็ไม่ให้อยู่ในความดูแลของการศึกษาไทยเด็ดขาด
comment7-2:ครูกลุ่มสาระฯภาษาไทยที่โรงเรียนเรายังเขียน "นะค่ะ" อยู่เลย ไม่ใช่ครั้งเดียวนะเห็นหลายรอบแล้ว
comment7-3:เพื่อนเราที่เป็นครูภาษาไทยป.ต้น ก็เขียนผิดมั่วไปหมด
นะค่ะ ได้มั้ยค่ะ รังเกลียด บรรได น่าตา ลาดหน้า บ้านล้าง ทราบซึ้ง เร่าเรียน เวทมล ฯลฯ คือผิดแบบไม่น่าให้อภัย

พอเราบอกเขาไปว่าเขียนผิด เขาก็ด่าเรากลับ
กลุ้มใจ อนาคตของชาติทั้งนั้น ฮือ.. TT^TT
comment7-4:ไม่ใช่แค่เด็กยุคนี้ที่เขียนผิด ยุคเรา 40 แล้วยังเขียนคะ ค่ะ ผิดๆ เยอะแยะไป คนโง่มีทุกยุค แต่เด็กยุคใหม่จะระมัดระวังในการสะกดคำน้อยกว่าคนยุคก่อน
comment8:คห.ส่วนตัวนะคะ เรื่องเเบบนี้มันน่าจะอยู่ที่ผลลัพธ์ตอนการใช้งานจริงในชีวิตมากกว่า ถ้าเด็กได้รับการฝึกมาเเบบไหนก็จะถนัดเเบบนั้นมากกว่า ขึ้นอยู่กับคนสอนเเละตัวเด็กด้วยว่ามีประสิทธิภาพมากเเค่ไหน ส่วนหลักสูตรจะเป็นเเบบไหนมันก็มีข้อดีข้อเสียบ้างเหมือนกันทั้งนั้นเเหละค่ะ
comment9:การสะกดคำในภาษาไทยแบบเก่าที่เห็น วัตถุประสงค์คือเพือให้เด็กออกเสียงอ่านให้ถูกต้อง
ซึ่งก็เป็นวัตถุประสงค์หลักในการใช้ตัวสะกดแบบนั้น
แต่หากจะฝึกทักษะการเขียน การสะกดแบบใหม่นั้นจะช่วยได้ดีในเรื่องการวางลำดับของสระและพยัญชนะ
 แต่หากสอนเด็กอ่านจริงๆ โดยที่เริ่มจากเด็กที่ได้เพียง ก-ฮ เท่านั้น
ผมลองสอนเด็กแล้ว ปรากฏว่าการสะกดแบบเก่าจะทำให้เด็กผสมสระและพยัญชนะเป็น และอ่านได้เร็วกว่าแบบใหม่ที่ฝึกกัน
โดยที่แบบใหม่จะเป็นลักษณะการจำมากกว่าการเข้าใจตามหลักไวยากรณ์
comment9-1:ใช่ครับผมคิดว่าการอ่านออกเสียงได้สำคัญกว่าเขียน เพราะถึงแม้คำที่ครูยังไม่ได้สอน เด็กก็จะอ่านออกและเข้าใจได้
เช่นเด็ก 3-4 ขวบ รู้แล้วว่าแมวคืออะไร แต่ครูยังไม่ได้สอนคำนี้ พอเด็กเจอและเข้าใจหลักการอ่านเด็กก็จะออกเสียงได้ว่าแมว
แล้วเด็กก็จะอ๋อออ คำนี้คือเจ้าแมวนะ ซึ่งเด็กก็จะได้ทักษะการเขียนคำนี้ทันทีจากการมองเห็น
แต่กับแบบใหม่ แอ-มอ-วอ ครูยังไม่สอนเด็กไม่รู้ว่าออกเสียงยังไง เลยไม่เข้าใจความหมายมัน การเรียนรู้มันจะไปได้ช้ากว่า
comment10:ลองคิดดูนะครับ ว่าถ้าเราสอนให้เด็กอ่านว่า ปอ-แอ-ดอ แปด
เด็กก็อาจจะเขียนออกมาเป็น ปแด แบบนี้ก็ได้นะครับ
หรือเด็กก็อาจจะถามว่า
แล้วทำไปอ่าน ปอ ก่อน แต่ไปอยู่หลังสระ แอ
_____________________________________________

ผมไม่ได้มาเข้าข้างใครนะ จะอะไรก็ว่ากันไป
แต่จากข้อความของคุณความเห็นที่6 นี่คือเรียนแบบเก่าใช่มั้ย กอ อา = กา ปอ แอ = แป
สอนแบบนี้แล้วเด็กจะไปเข้าใจผิดเป็น "ปอ-แอ-ดอ แปด" >>>>>>>>>บอกได้เลยว่าแบบนี้อิมพอสสิเบิ้ลลล ลอลิงล้านตัว เป็นไปไม่ได้

นั่นเพราะสมัยก่อน40ปีที่แล้วไม่ได้สอนแบบท่องจำเป็นนกแก้วนกขุนทอง แต่มาทั้งกระบวนการ
มีวิชา "อ่านไทย" ใครเคยเรียนมั่ง......แล้วมันอ่านอย่างเดียวที่ไหน ยังมี "คัดไทย" อีก ไม่พอนะยังมี "เขียนไทย"เพื่อตอกย้ำ
และวิชาต่างๆเหล่านี้ "มีสอบได้สอบตก"
คุณจะอ่านแบบนั้นแต่มาเขียนผิด เป็นไปไม่ได้ ไม่มีทางบอกเลย
เพราะในวิชาเหล่านั้นคลุมไว้หมด คัดเพื่อเอาลายมือก็ต้องอ่านคำไปด้วย แล้วยังเจอเขียนเข้าไปอีก ต้องรู้ว่าอะไรวางตรงไหน หรือไม่จริง
ในกระบวนการสอนไม่ได้สอนแต่อ่านเมื่อไหร่ ยังมีลงรายละเอียดย่อยลงไป ผิดก็ลบแก้กันกระดาษขาดไม่ก็ดำปี๋ หนักๆเจอเขียนคำเดียวร้อยที
มันยังจะเฉไฉ ผิดแล้วผิดอีกกันไปได้ยังไง....
อ่านปอ-แอ-ดอ แปด แต่พอเขียนดันเป็น ป แอ ดอ ก็ซ้ำชั้นสิครับ
คือในหลักสูตร มีอาจารย์ครูเคี่ยวเป็นจุดๆอยู่แล้ว แต่สมัยนี้จะยังไงนั้นผมก็ไม่ทราบได้ 
เห็นแต่เขียน "เลื่อยๆ"นี่ก็งงอยู่ว่าหลักสูตรไหน
comment10-1:แปด อ่านออกเสียงสะกดแบบเก่า ปอ แอ แป แป ดอ = แปด ผมยังงงว่ามันจะเขียนผิดเป็น ปแด ไปได้ยังไง
comment10-2:วิชาอ่านไทย คัดลายมือยังโอเค
แต่วิชาสะกดคำ เป็นอะไรที่โหดร้ายต่อใจมาก555 เขียนผิดเหรอ คัด5บรรทัด จำฝังใจมาก
comment10-3:10-2 โหย คัดแก้ 5 บรรทัด....สมัยผมเรียนโดนไป 1 หน้าเต็ม
พอมีลูก ก็ให้ลูกแก้ 1 หน้าเต็มเหมือนกัน ผมชอบสุ่มคำให้เขียนด้วย
comment10-4:คนที่เรียนแบบใหม่แล้วอ้างว่า แบบเก่าทำให้เด็กไม่เช้าใจการเขียน และอาจเขียนเป็น ปแด
ผมว่าเป็นไปไม่ได้ครับเด็ดขาด  เพราะอันดับแรกการสอนอ่านออกเสียงมันมาจากการดูคำที่เขียน
มันเขียนว่า"แปด" โต้งๆบนกระดานหรือในหนังสือ  คนที่เขียน ปแด ได้นี่เกินเยียวยาแล้วครับ
comment10-5:10-2 + 10-3

โห...ของผมนี่เจอ 3 หน้าเลยกั๊บ
บอกชื่อรร.ได้ไหม  ป.1 สายประสิทธิ์วิทยาครับ
ผมโดนไป 3 หน้า เข็ดอย่างแรง
นึกย้อนไปตอนนี้ ป.1 เองนะ อายุเท่าไหร่ฟะ  6 ขวบเองมั้ง

แต่รักรร.นี้นะครับ ครูเข้มงวดมาก แต่พื้นฐานการเรียนเด็กนี่แน่นจริงครับ

อ้อ....ผมไม่เคยเรียนมานีมานะเลยนะครับ
รร.นี้เขาให้เรียนดรุณศึกษาครับ  เจอแต่คำว่า สัปบุรุษๆๆๆๆๆๆ  มานีมานะไม่เคยได้เรียนกะเค้าเล้ย
comment10-6:แล้วถ้าคำว่า 'เสือ' ละ จะให้เป็น 
เอ-สอ-อื-ออ = เสือ งั้นหรอ?? 
แล้วเด็กเขาจะรู้จักสระไหม จะผสมสระเป็นไหม?

การให้เด็กจำว่าการสะกดคำมีรูปแบบเป็น
(พยัญชนะ + สระ + ตัวสะกด(ถ้ามี)) จะดีกว่าไหม ภาษาไทยไม่เหมือนภาษาอังกฤษนะ ที่จะให้จำแบบเรียงตังได้ แต่ไม่สามารถผสมคำเป็นงั้นหรอ?
comment11:เด็กสาสสาสน์เล็กๆหลายๆคนก็มีปัญหาการอ่าน จนพ่อแม่ต้องมานั่งสอนแบบเดิมใส่หัวกันเองจนเด็กเข้าใจ แล้วเอาไปประยุกต์กับของโรงเรียน (คือจริงๆได้จากเรียนเสริม ไม่ใช่ได้วิธีนั้นจากโรงเรียน)

ความเห็นที่บอก เดี๋ยวเด็กจะสับสนว่าสระอยู่ตรงไหน
คุณคะ จำตำแหน่งสระมันไม่ได้เสียเวลาศึกษาเท่ากับการจำวิธีสะกดคำตามตำแหน่งแบบที่โรงเรียนนี้ทำหรอกนะคะ

วัดกันจากเด็กจบ อ 3 โรงเรียนนี้ กับเด็กจบ อ 3 โรงเรียนปกติก็ได้ค่ะ 

หรือลองเสิร์ชหา หรือถามจากคนรู้จักที่มีลูกเรียนโรงเรียนนี้ก็ได้ค่ะ  หลายๆคนลูกมีปัญหาต้องมานั่งสอนเพิ่มค่ะ
comment12:สงสารเด็กเลย
comment13:อายุเกิน 40 ค่ะ ตอนเด็กๆโรงเรียนสอน ปอ ไม้เอก อา ป่า ดังนั้นคิดว่าคงสอน แอ ปอ แด แปด (จำไม่ได้ค่ะ) ตอนป.2 ย้ายไปเรียนโรงเรียนรัฐ จำได้ว่าเวลาครูให้อ่านแบบสะกดคำพร้อมกันเราไม่อยากออกเสียงเลย เพราะเราอ่านไม่เหมือนคนอื่น แต่เราอ่านหนังสือแตกตั้งแต่อนุบาล 2 ซึ่งเร็วกว่าเด็กทั่วไปในสมัยนั้น เนื่องจากการเรียนการสอนของโรงเรียนแรกและการกวดขันของพ่อแม่ ประวัติการเรียนเราเลยดีมาตลอด ไม่มีปัญหาอะไรค่ะ จากประสบการณ์เลยคิดว่าการอ่านแบบนี้ก็ไม่น่ามีปัญหาอะไร แล้วแต่ว่าเด็กถูกฝึกมาแบบไหนค่ะ
comment13-1:เรียนแบบเรียงคำเหมือนกัน อายุเกินสี่สิบเหมือนกัน จากประสบการณ์ ก็ไม่มีปัญหาอะไรเหมือนกัน เขียนหนังสือได้ถูกต้องดี 

ลูกเรียนสารสาสน์ เรียงคำเหมือนกัน ไม่เห็นน่าสงสารตรงไหน ก็อ่านหนังสือออกดี ทั้งไทย อังกฤษ
comment13-2:ตอนแรกที่ลูกเรียนก็คิดว่าไม่น่าจะมีปัญหาคะ
เห็นอ่านออกเร็วมาก เขียนคำยากๆ ได้ไม่ผิดเลย
เมื่อเราสอนเอง เราถึงพบปัญหาว่าข้อสอบภาษาไทยเฉพาะข้อที่ถามว่าสระอะไร โดยเฉพาะพวกลดรูป ลูกตอบไม่ได้เลย
เค้าจะงงมาก เลยตัดปัญหาให้ย้ายไปเรียน inter ไปเลย 

เพิ่งรู้ว่าภาษาไทยยากก็ตอนลูกเรียนหนังสือนี่แหละคะ
ไม่ได้จบครูก็ไม่รู้ว่าจะสอนยังไงให้ลูกเข้าใจ
แล้วเราก็เริ่มคิดว่าส่วนที่สำคัญที่สุดไม่ได้อยู่ที่คุณครูหรือโรงเรียนหรอกคะ
อยู่ที่ผู้ปกครองมากกว่า ว่าจะช่วยลูกยังไงให้ผ่านปัญหานี้ไปได้
กระบวนการไม่สำคัญ คือไม่ว่าโรงเรียนหรือหลักสูตรจะเป็นไงช่างมัน
แต่ output สำคัญกว่า คนที่บ้านต้องทำให้เค้าสอบภาษาไทยผ่านให้ได้ (สระลดรูปนี่ยากสุดๆ)
สุดท้ายก็ส่งไปเรียนพิเศษภาษาไทย เพราะพ่อกับแม่ไร้ความสามารถจริงๆ
comment14:คนที่ไม่เห็นด้วยที่ผมเสนอให้ยกเลิก ควรให้เหตุผลมาว่าเพราะอะไร ไม่ใช่พูดแต่ประเด็นเดิม ว่าเด็กจะวางตำแหน่งสระผิด เพราะผมบอกแล้ว ว่ามันแค่ปัญหาเล็กน้อย ถ้าเทียบกับปัญหาใหม่ที่เกิดขึ้น คือเด็กต้องมานั่งจำในสิ่งที่ไม่ควรจำ ตั้งแต่3-4ขวบ เด็กวางสระผิด คุณก็แค่บอกว่า "หนู หนูจำไว้นะลูก สระที่มีหัวข้างล่างแล้วมีขีดขึ้นมายังนี้เนี๊ยะ "เ" ให้เอาไว้ข้างหน้านะลูก นอกนั้นคือเอาไว้ไม่ข้างบน ข้างล่าง ก็ข้างหลัง วิธีการดูก็ง่ายๆไม่ยุ่งยากอะไร ดีกว่าต้องไปนั่งท่องอะไรมากมาย เปลืองพื้นที่สมอง

เพราะฉะนั้นง่ายๆเลยคือ ถ้าคุณทำให้เด็กวางตำแหน่งสระได้ถูกต้อง ก็ไม่ต้องไปใช้การจำแบบพิเรนทร์ ที่เด็กต้องนั่งท่องแบบนกแก้วนกขุนทองแบบที่เป็นอยู่ ซึ่งวิธีการวางสระให้ถูกตำแหน่งผมก็อธิบายหลักการคร่าวๆไปแล้ว ส่วนครูที่คิดว่ามีเทคนิคที่เจ๋งกว่าก็สอนไปสิ

ไม่ใช่ว่าหวังจะแก้ปัญหาตำแหน่งสระเล็กน้อย กลับได้ปัญหาใหม่ที่ใหญ่กว่าเดิมคือ เด็กต้องมาท่องจำอะไรตั้งมากมายทั้งที่ไม่ควรจำ คิดถึงผลกระทบบ้างสิครับ

อย่าพูดว่าไม่เป็นไร เพราะถึงแม้เด็กโรงเรียนเขา จะไม่ใช่ลูกผมหลานผม เขาก็เป็นเด็กที่เป็นกำลังของชาติในอนาคตเช่นกัน ที่กำลังถูกระบบบีบอัดให้ต้องท่องจำ ในสิ่งที่ไม่เกิดประโยชน์อะไร จะให้ผมไม่ห่วงได้อย่างไร

จริงๆเด็กแค่3-4ขวบ ไม่ควรได้จับดินสอด้วยซ้ำ ดูอย่างฟินแลนด์นะครับ เขาจะให้เด็กได้ผจญภัยกับธรรมชาติก่อน ส่วนการศึกษาไทยน่ะหรอ นอกจากจะหอบลูกมาเข้าโรงเรียนตั้งแต่สองขวบแล้ว โรงเรียนยังหาอะไรไม่รู้ มาให้เด็กท่องจำอีก ผลสัมฤทธิ์ก็ชี้ให้เห็นแล้วหนิครับ แล้วเรายังจะให้การท่องจำสำคัญกว่าการเรียนรู้อยู่อีกหรือ

ไม่เชื่อลองหาเด็กสารสาสน์4ขวบมาซักสองคน แล้วก็2ขวบที่ไม่เคยอ่านหนังสือเลย แค่คนเดียวก็พอ ผมจะสอนเขาเอง สอนแค่ว่า กอ-เอีย เกีย ปอ-เอีย เปีย พอเขาคุ้นกับเสียง แล้วเราถามเขาว่า แล้ว ลอ-เอีย อะไร เขาจะตอบได้ทันทีว่า ลอ-เอีย เลีย ในขณะที่ถ้าเราใช้วิธีของสารสาสน์สอนเด็กสารสาสน์เอง ถามเด็กว่า เอ-ลอ-อี-ยอ อ่านว่าอะไร เขาจะตอบไม่ได้ เพราะมันไม่ใช่ธรรมชาติของเสียง เสียงเลยผสมกันไม่ได้ แต่จะอ่านได้ก็ต่อเมื่อ เด็กเคยอ่านและจำคำนี้มาแล้ว ซึ่งแสดงให้เห็นว่าวิธีนี้ ต้องจำเท่านั้นถึงจะอ่านได้ เวลาเด็กเจอคำใหม่ ก็จะไม่สามารถอ่านได้ด้วยตัวเอง ต่างจากเด็กที่เราสอนแบบเดิม ที่ถ้าเราถาม วอ-เอีย บอ-เอีย มอ-เอีย... ทั้ง44ตัวอักษร เขาก็ตอบได้ทันทีโดยไม่ต้องจำ

สรุปง่ายๆคือ วิธีของสารสาสน์ สามารถแก้ปัญหาการเขียนผิดได้เล็กน้อย แต่สร้างปัญหาทำให้เด็กอ่านไม่ได้ ซึ่งเป็นปัญหาใหม่ที่ใหญ่กว่าเดิม แล้วอย่าพูดว่าไม่เป็นไร เพราะมันส่งผลต่อพัฒนาทางสมองเด็กแน่นอน ที่สำคัญไม่ต้องเชื่อในการทดสอบในย่อหน้า6ที่ผมแนะนำ แต่จงไปทดลองทำ แล้วคุณจะรู้ว่า มันเป็นปัญหาจริง แก้ไขเถอะครับ
comment14-1:คุณก็สรุปเอาเองเกินไป

ผมก็เรียนมาแบบสารสาสน์ที่คุณว่านั่นแหละ(แต่ไม่ใช่ที่นี่นะ)
ก็ไม่สะกดคำผิดนะ สะกดแม่นกว่าคนอื่นด้วยซ้ำ
เชื่อว่าคนเรียนแบบผมมาเป็นจำนวนมากเหมือนกัน
ส่วนลูกชายผมเรียนมาอีกแบบตามที่คุณว่ามาแหละ
ผมว่าถ้าเอาสะกดคำนะแบบผมเรียนมาแม่นกว่าเยอะ
แต่เรื่องสระกับความเข้าใจน่ะอาจจะสู้แบบคุณว่ามาไม่ได้

สรุปมันไม่มีแบบไหนผิดหรอก
ขอให้เรียนให้เข้าใจก็พอ
เปิดใจให้กว้างๆ
อย่าเอาอคติเป็นที่ตั้ง
comment14-2:ไม่มีแบบไหนผิดก็จริง แต่คิดว่าระบบเก่าน่ะ "มันก็สอนประชากรส่วนที่เติบโตมาก่อนหน้า" ได้แบบ อ่านออก เข้าใจ ออกเสียงได้

คือเข้าใจระบบการอ่านได้ดีอยู่แล้ว ยกเว้นคำเฉพาะจริงๆอย่าง รรรรรร แบบนี้ ที่จะงงก็ไม่แปลก

แต่สมัยนี้ เอาวิธีใหม่มาใช้ (ไม่ใช่ไม่ดี) แต่ดันเอามากลบทับอันเก่า โดยที่อันใหม่ไม่ได้ทำให้เข้าใจระบบการอ่านอย่างครบถ้วน

เลยทำให้ทักษะการอ่านเขียนมันแย่ลง 

โทษที่คนออกระบบมามากกว่าว่า

คิดระบบคุณภาพแย่ลง
comment14-3:14-2

อันไหนใหม่อันไหนเก่า งง
ผมอายุเกิน40ไปไกลแล้วผมก็เรียนแบบสะกดตามคำ เช่น แอ ปอ ดอ แปด
เรียนมาตั้ง40กว่าปีแล้วอย่างนี้เก่าหรือใหม่ครับ
comment14-4:14-3

แบบเก่าคือ ปอ-แอ-ดอ ครับ  สมัยแบบเรียนมานะมานี
แบบใหม่คือ แอ-ปอ-ดอ

ส่วนเรื่องการเขียน ผมมองว่าไม่ว่าวิธีไหนก็ไม่น่าจะมีการวางสระผิด เพราะทั้งสองวิธีถูกสอนมาในแบบเดียวกัน
คือการอ่านจากสิ่งที่เขียนมา เช่นในหนังสือเขียนว่า "แปด"  ทั้งสองวิธีการอาจะมีการสะกดที่ต่างกัน
แต่ยังไงก็เห็นคำว่า "แปด" แบบเดียวกัน ไม่มีทางที่จะเขียนผิดเป็น ปแด
comment14-5:ขอถามนะคะ คนที่บอกว่าอายุเกิน 40 แล้วเรียน คำว่า แปด อ่าน แอ ปอ ดอ โรงเรียนใช้หนังสืออะไรสอนคะ ถามเพราะอยากรู้นะคะ ไม่ใช่ถามเพื่อกวน เพราะสมัยที่เราเรียน (เรา 37 นะ) เรียนมานีมานะ ควบกับดรุณศึกษา เราก็เรียนแบบอ่าน ปอ แป ดอ = แปด ค่ะ (เรียนโรงเรียนเอกชนเครือสังฆมณฑลในกทม) เราอยากรู้ว่าสมัยนั้นนอกจาก 2 เล่มนี้ เค้ามีใช้เล่มไหนอีก
comment14-6:อายุ 41 เรียนแบบ แอ ปอ ดอ แปด 
เริ่มแรกก็ดรุณศึกษา แล้วก็มี มานี มานะ 
เรียนจนจบประถม รร. แถวบ้าน
แล้วไปต่อมัธยม รร.สตรีศรีสุริโยทัย
เริ่มเรียนหลักภาษาไทย 
แบบ สวน  แยกเป็น สอ-อัว-นอ 

ผันอักษรเสียงสูง  
สามัญ  เอก    โท     ตรี      จัตวา
ซวน    ส่วน   ซ้วน   ซ๊วน    สวน

ตอนนั้นรู้สึกยากมากๆ ทำไมภาษาไทยมันยากอย่างนี้
comment14-7:14-3 ผมอยากรู้เหมือน 14-5 ครับ ช่วยบอกเป็นวิทยาทานหน่อยครับ
ผมเกิน 40 กลางๆ ลองถามน้องๆหลายๆคนที่เรียนทั้งในกรุงเทพและต่างจังหวัด อายุ 30 กลางๆ
เขาบอกไม่เคยเรียนสะกดแบบเรียงตัวเลย ส่วนมากก็ ปอ แอ ดอ แปด  สอ เอือ เสือ ทั้งนั้นครับ
comment14-8:14-5,14-7
ผมเรียนดรุณศึกษานี่แหละครับ
แต่ผมเรียนโรงเรียนฝรั่ง
เขาก็สอนแบบที่คุณว่ามันใหม่กันนะ
สำหรับผมมันเก่ามากกกกกก555
เรียนมาตั้งแต่40ปีที่แล้วตอนนี้มีคนบอกว่าแบบใหม่
ผมละงง
comment14-9:อะไรน่ะ  14-6  เรียน แอ ปอ ดอ แปด  ตอนประถม
และเพิ่งมาเรียนผันเสียงวรรณยุกต์ตอนมัธยม
ตายแล้ว เพิ่งรู้ว่าเรียนกันแบบนี้มาจะสี่สิบปีแล้วเหรอนี่

แล้วเราเปล่งเสียงพูดภาษาไทยตั้งแต่อนุบาล ประถม
ไม่สงสัยเหรอว่าเสียงเหล่านั้นเขียนแบบไหน เพิ่งมารู้ตอนมัธยมอย่างนั้น
ผมสนุกกับการผันเสียงวรรณยุกต์ตั้งแต่ประถมแล้วน่ะ จะบอกให้
comment15:หลานผมมีปัญหาการอ่านออกเสียง สะกดแบบสมัยนี้ มีปัญหาไปกันใหญ่เลย อ่านไม่ถูก ทำให้เขียนผิดไปด้วย ต้องผันคำผสมๆ กันไป
comment16:แบบเดิมมันทำให้ แจกรูป เป็น พอแจกรูปเป็นก็จะอ่านได้ทุกคำ คำใหม่ๆ ที่ไม่รู้จักก็จะอ่านออกเสียงได้ เวลาได้ยินคำใหม่ๆ ก็จะเขียนได้เกือบถูก มากกว่าเด็กที่เรียนแบบใหม่
comment17:ผมงงตรงที่เจ้าของกระทู้เลือกคำตอบตัวเองเป็นคำตอบที่ถูกเลือก
ทำไปได้!!!
comment17-1:ผมแค่อยากให้เป็นความเห็นแรก ที่คนเข้ามาอ่านใหม่ได้เลื่อนเห็นก่อน
comment17-2:ก็ในเมื่อ จขกท เลือกได้คนเดียว ก็เป็นสิทธิ์ของเขารึเปล่าครับ
comment17-3:หลายกระทู้เขาก็ทำแบบนี้นะ เพื่อให้ความเห็นจขกท.มาต่อกันไง


สงสัยอะไรเหรอ
งง
comment18:ยุคสมัยเปลี่ยนไปแล้วจริงๆ
comment19:สวัสดีค่ะ เราอายุ 23 แล้วนะ เคยเรียนสารสาสน์มาตอนเด็กๆ แต่เราไปเข้าตอนประถมปลายแล้ว
คือ อยากบอกว่า เขาสอนอ่านแบบนี้มาแต่ไหนแต่ไรแล้วค่ะ จากน้องสาวเราที่อ่อนกว่าไปเข้าโรงเรียนนี้พร้อมกัน แม่กับพ่อแรกๆ ก็แปลกใจว่าสอนอ่านแปลกจัง แต่น้องก็อ่านออกทุกคำ เขียนหนังสือได้ดี ไม่มีอะไร ปัจจุบันน้องก็ 21 แล้วค่ะ
แต่ละวิธีมันมีดีทีเสียต่างกันไป แต่เรายืนยันว่าการสอนอ่านแบบนี้ไม่ได้ทำให้ทักษะการอ่านคำใหม่ๆ ของน้องเราด้อยไปแต่อย่างใดนะคะ
comment19-1:ยอมรับ ว่าผมรู้สึกโกรธคห.แบบนี้มาก เขียนให้อ่านไม่อ่าน แล้วยังทำเป็นรู้ดี บอกว่าวิธีมีดีเสียต่างกัน ทั้งๆที่ผมก็เขียนไว้ชัดเจน ว่าวิธีของคุณแหละ มันมีข้อเสียมากกว่าอย่างเห็นได้ชัด อ่านบ้างก็ได้ ไม่ใช่ไม่อ่านเลย แล้วมาเขียนแต่ประเด็นเก่าๆ ให้ผมอธิบายซ้ำๆ เพลีย!!!
comment19-2:จขกทก็เอาแต่ใจไปรึเปล่า
ใครเห็นไม่ตรงใจก็โกรธ
เปิดใจหน่อยเถอะ
comment19-3:สอบถามเจ้าของเม้นค่ะ
ถ้าสมมติไปเจอคำใหม่ที่ไม่เคยเจอมาก่อน คุณสามารถออกเสียงได้มั้ยคะ 
เช่น เกรี๊ยะดรรเพริ้ตฮรฬลเตื๊องเมอะกอปรแฝ้ะฮว่างเทอด 
อะไรทำนองนี้ค่ะ
หรือ อีกทางนึงคือ 
มีคนออกเสียงคำๆ นึง ที่คุณไม่เคยได้เรียนมาก่อน แล้วให้คุณเขียนคำนั้นตามเสียงที่ได้ยิน คุณทำได้แบบไม่มีปัญหารึเปล่าคะ
comment19-4:19-3 
ตอบแทนจขมได้ไหมเพราะเรียนมาแบบเดียวกัน
จะบอกว่าได้ทุกคำนะครับ
ออกเสียงได้ดีกว่าเด็กยุคนี้ด้วยซ้ำ 
เห็นเด็กยุคนี้เขียนใช้ภาษาไทยแล้วหงุดหงิดว่าคำง่ายๆทำไมเขียนผิดใช้ผิดกันบ่อยจัง
comment19-5:ก็ในเมื่อผมตั้งใจเขียนให้อ่าน แล้วเขาไม่อ่าน แต่กลับพูดอยู่แต่ประเด็นเดิมๆ ที่ผมอธิบายแล้วอธิบายอีก ไม่ให้ผมโมโหได้ไงครับ นิ้วผมล็อกหมดแล้ว

19-4 อ่านไม่ได้แน่นอนครับ
เอ-กอ เก มันจะเป็นไปได้ไง มันต้องเป็นเอ-กอ เอก ผมเปิดใจอยู่แล้วครับ แต่พวกคุณต่างหาก ไม่ยอมแม้แต่จะอ่านสิ่งที่ผมเขียน มาพูดแต่เรื่องเดิมๆ ใครเขาอยากจะอธิบายให้ฟังนักหนา
comment19-6:โกรธแบบนี้สั่งปิดโรงเรียนเลยค่ะ จขกท
comment19-7:จขกท.ครับ คุณรู้ไหมว่า ภาษาไทยไม่ได้มีแค่คำที่สะกดง่ายๆ(แจกลูกคำ)อย่าง แปด=ปอ แอ ดอ แค่นั้นนะ
คำต่างๆในภาษาไทยไม่ได้อ่านแบบแจกลูกคำได้ทั้งหมด เช่น กษัตริย์ ศฤงคาร อวตาร อธิบดี จระเข้ โสน
คุณตอบผมมาหน่อย คำเหล่านี้จะให้เด็กอ่านออกเสียงอย่างไร?????
          แต่ถ้าเป็นแบบสารสาสน์ ที่สะกดทีละตัว บวกกับสิ่งที่ครูบอกว่าคำนี้อ่านอย่างนี้นะ เด็กก็ต้องจำอยู่ดี
ตัวอย่าง 1) กษัตริย์ = ก ษ ั ต ร ิย์ แล้วครูเปล่งเสียงว่า กะสัด ( แบบสารสาสน์ ) 
                   กษัตริย์ =ก ะ กะ ส ะ ด สัด แล้วครูเปล่งเสียงว่า กะสัด ( แบบทั่วไป) 
               2) ศฤงคาร = ศ ฤ ง (สะหริง) +ค า ร (คาน) แล้วครูเปล่งเสียงว่า สริงคาน (แบบสารสาสน์)
                    ศฤงคาร = ส ะ สะ ห ร ิ ง หริง ค า น คาน แล้วครูเปล่งเสียงว่า สริงคาน ( แบบทั่วไป )
                        * ฤ อ่านออกเสียงได้ 3 แบบอีกนะ ( เด็กก็ต้องจำอีกอยู่ดี ) คือ สระิ  สระ ึ สระ เ-อ
      เห็นไหม สิ่งที่เจ้าของกระทู้ ไม่อยากให้เด็กจำ ในการเรียนภาษาไทย ยังไงก็ต้องจำอยู่ดี
                         ศฤง อ่านว่า สะ  หริง ( สระ ิ )
                         มฤค อ่านว่า มะ รึก  ( สระ ึ )
                         ฤกษ์ อ่านว่า เริก ( สระ เ-อ )
          เห็นไหมว่า เรียนภาษาไทย ยังไงก็ต้องจำอยู่ดี
comment19-8:ไอ้คำเฉพาะ คำพิศดาร มันต้องจำอยู่แล้วครับ

แต่กับคำธรรมดา การสอนที่ให้ท่องจำ 
กับสอนให้เขาพัฒนาเองได้เต็มที่มันต่างกันราวฟ้ากับเหวครับ

คุณคิดว่าเด็กป.2 แบบเก่า ที่เขียนประสมคำที่ตนคิดหรือพูดได้เอง
กับเด็กป2.สารสาสน์ ทีต้องรอครูสอนเขียน 
เพราะเขียนคำที่ตัวเองพูดยังไม่ได้ ไม่เคยอ่านเองได้ เลยไม่เคยจำ

เด็กคนไหนจะเลือกศัพท์มาใช้เขียนเรียงความได้เหมาะสม สละสลวย
หรือมีชั้นเชิงในโวหารกว่ากัน 

คิดเยอะๆครับ
comment19-9:สรุปก็คือ คุณน่ะคิดให้มันเยอะหน่อย
ภาษาไทยน่ะ ไม่ต้องรอคำพิศดารหรอก แค่คำที่ต้องใช้ประจำ ( สอนเด็ก อ.3 ส่วน ป.2 น่ะเค้าไม่อ่านแจกลูกคำแล้ว อ่านเป็นคำเลย) เช่น
อาหาร ( ร จะสอนเด็กอย่างไรว่าคือแม่กน )
จมูก ( จะสอนเด็กอย่างไรว่าคือ ไม่ประวิสรรชนีย์ และพยัญชนะตามหลังคือต้องออกเสียง ห นำ)
บรรจง ( จะสอนเด็กอย่างไร ว่า รร 2 ตัวให้อ่านเป็น สระ ะ) ย้ำนะว่า อ.3 จะสอนอย่างไร
ธิบดี ( จะสอนเด็กอย่างไรว่า บ ในคำนี้อ่าน บอ ดี  และ ย้อนไปคำว่า จมูก ทำไม จ ไม่อ่านว่า  จอ หมูก ) ฮ่า ฮ่า

ถ้าลองไม่เรียนแบบสารสาสน์ รับรองเด็กเล็กๆ คงรู้แต่คำง่ายๆ พวกบาลี สันสกฤตน่ะ ไม่ต้องสอนเลยเพราะมันจะอ่านแบบแจกลูกได้แต่จะสะกดแทบไม่ได้เลย ลองหลับตานึกภาพดูว่า ถ้าครูให้เขียนตามคำบอกโดยคุณครูพูดแบบแจกลูกคำ เช่น
จอ อะ จะ หอ มอ อู กอ หมูก ดูซิว่าเด็ก อ.3 ซักกี่คนจะเขียนถูก
comment19-10:เห็นด้วยกับ19-9เลย
จขกท คุณน่ะไม่เปิดใจต่างหาก
ผมไม่เคยว่าวิธีไหนดีกว่าแต่ก็ไม่ใช่ว่าอีกวิธีที่คุณไม่ชอบมันจะไม่ดี
เหมือน19-7คุณจะตอบเขาได้ไหมล่ะ
เอาจริงๆนะผมว่าวิธีที่คุณไม่ชอบน่ะสะกดคำผิดน้อยกว่าวิธีที่คุณชอบซะอีก
comment19-11:อ.3 ต้องเขียนได้แล้วเหรอ? จะรีบไปไหนกันน่ะ?
comment19-12:19-11 ไปถามพวกสาธิตจุฬา สาธิตเกษตร สาธิตมศว.ประสานมิตร และโรงเรียนที่มี EP Praogram โน่น
ว่าต้องการเด็กอ.3 แบบไหน ก่อนที่จะมาออกความเห็นนี้
comment19-13:งั้นถามต่อนะคะ คุณ 19-4 
ที่ว่าอ่านได้นั้นคุณใช้หลักการอะไรในการอ่านนั้นคะ

แล้วถ้าได้ยินคำที่ไม่เคยรู้จักมาก่อน เช่น ชื่อของคนต่างชาติ 
แล้วให้เขียนตามเสียงหรือคำนั้น ทำได้มั้ยคะ ถ้าทำได้ ทำด้วยวิธีการใด

แต่อันที่จริง ที่คุณบอกว่าอ่านได้นั้น อันที่จริง เราก็ไม่รู้อะเนอะว่าคุณอ่านถูกหรือเปล่า
comment19-14:19-12

ลูกผมเรียน มศว.ประสานมิตร ติวเข้าเองกับมือ ทำไมจะไม่รู้ สาธิตเดียวที่ต้องอ่านออกเขียนได้คือสาธิตเกษตร ไม่รู้อย่ามั่ว
comment19-15:19-14 ครับ
   ลูกคุณที่ติวเข้า มศว.ประสานมิตร เองกับมือน่ะ ถามว่าทำไมต้องติว????
ในเมื่อผมแค่อยากบอกว่า สาธิตทั้งหลายที่มีการแข่งกันสอบเข้าน่ะ อย่างน้อยเค้าก็อยากได้
เด็กที่มีความพร้อมมากกว่าเด็กที่ยังไม่พร้อม
   หรือว่าคุณแปลความหมายที่ผมสื่อสารไม่ได้ จึงได้ตอบแบบที่คุณตอบมา
ถามย้ำอีกว่า (ทำไมต้องติวเองกับมือ ) ในเมื่อสิ่งที่คุณสื่อออกมาหมายถึงว่า
เด็กไม่จำเป็นต้องเขียนได้.  ในเมื่อไม่จำเป็นที่เด็กต้องเขียนได้ แล้วทำไม??

    ต้องติวเองกับมือ??
comment20:เอาระบบการสะกดคำ ระบบอ่าน ของภาษาต่างประเทศมาให้กับภาษาไทย
โดยรากระบบภาษาต่างกัน
ก็เลยเกิดเหตุการณ์แบบนี้
กระทู้นี้ไม่ใช่กระทู้แรก และไม่ใช่กระทู้สุดท้ายแน่นอน
comment21:โตมากับการสอนสะกดแบบเก่า พอมาเห็นแบบใหม่ ตอนแรกก็งงๆ แต่พอเค้าอธิบายหลักการ เออ เข้าท่าดี เด็กเล็กๆเริ่มต้นการสะกดคำ ถ้าต้องมานั่งวิเคราะห์เป็นคำๆ คงยาก แบบนี้จำง่ายตัวแรกที่สายตาเห็นเป็นหลัก โตขึ้นหน่อยก็สามารถเข้าใจคำที่ซับซ้อนขึ้นได้เอง ก็ไม่เห็นจะมีปัญหาอะไร และไม่ใช่ทุกโรงเรียนจะสอนแบบนี้ด้วย เอามาเปรียบเทียบกันทั้งประเทศได้ไง
comment22:"สวน" ต้องสะกดว่า "สอ-วอ-นอ-สวน"?
นั่นมันสระ "อัว" ไม่ใช่เหรอ?

"เสีย" ต้องสะกดว่า "เอ-สอ-อี-ยอ-เสีย"?
นั่นมันสระ "เอีย" ไม่ใช่เหรอ?

"เสือ" ต้องสะกดว่า "เอ-สอ-อือ-ออ-เสือ"?
นั่นมันสระ "เอือ" ไม่ใช่เหรอ?

"บรรจง" ต้องสะกดว่า "บอ-รอ-รอ-บัน-จอ-งอ-จง"?
นั่นมัน "รอ-หัน" กับสระ "โอะ" (ลดรูป) ไม่ใช่เหรอ?

"บรรจงร้อยเป็นมาลัย" สะกดว่า "บอ-รอ-รอ-บัน-จอ-งอ-จง-รอ-ไม้โท-ออ-ยอ-ร้อย-เอ-ปอ-ไม้ไต่คู้-นอ-เป็น-มอ-อา-มา-ลอ-ไม้หันอากาศ-ยอ-ไล"

[Spoil] คลิกเพื่อดูข้อความที่ซ่อนไว้นึกว่าคาถาชินบัญชร

ถ้ากลัวเด็กเขียนไม่ถูก ทำไมไม่สอนแบบนี้ไปเลย มาขนาดนี้แล้ว เอาให้สุดไปเลย
"เสือ" ไม้หน้า-สอเสือ-พินท์อิ-ฟันหนู-ตัวอออ่าง"
"เสีย" ไม้หน้า-สอเสือ-พินท์อิ-ฝนทอง-ตัวยอยักษ์"
comment22-1:เรากำลังมองมุมนี้อยู่เลย ว่าเค้าสอนสะกดยังไง เอีย สอ = เสีย หรือ เอ สอ อี ยอ= เสีย
เพราะปกติเราสะกด สอ เอีย = เสีย
ภาษาอังกฤษเราก็ออกเสียงแบบควบคำแบบภาษาไทย 
สะกดแบบรุ่นใหม่ มันเหมือนต้องจำ
comment22-2:กำลังสงสัยว่าถ้าเด็กไม่เคยเห็นคำนั้นมาก่อน
เค้าจะสะกดตัวหนังสือออกมาได้ยังไง 
ถ้าผันเสียงวรรณยุกต์ไม่ได้ จะสะกดคำยังไง
คือมันต้องเห็นคำนั้นมาก่อนแล้วจำตัวอักษรไว้ ถึงจะสะกดเป็นคาถาแบบนั้นได้ใช่หรือไม่ 
มันเหมือนหลักสูตรไว้สอนฝรั่งเขียนไทย
comment22-3:คิดว่าภาษาเกาหลีด้วยค่ะ 555
เพราะส่วนใหญ่ภาษาเกาหลี
จะอ่านทีละคำ เช่น Kakao friends
จะเขียน กากาโอพือเรนซือ 
ถ้าอ่านเร็ว ๆ ก็กาเกาพือเรนซ์
comment22-4:หลานที่บ้าน บทที่ สะกดว่า บอ ทอ บท ทอ อี ไม้เอก ที่ ค่ะ

เพลีย = =
comment22-5:บอ ทอ บท
ทอ อี ที ไม้เอก ที่
น่าจะอย่างนี้มากกว่า
comment22-6:ส่วนตัวคิดว่า ควรจะเป็น บอ โอะ ทอ บท 

ถ้า บอ ทอ บท เด็กจะไม่รู้ว่าสระที่ลดรูปหายไปคืออะไรค่ะ
comment22-7:คอ หอ  ยอ อี ไม้เอก สอ อิ บอ สอ ออ งอ 

ตอบได้ถูกต้องตรงใจสุดง่ายๆได้ใจความ

ว่าแต่ผมเขียนถูกตามแบบใหม่ไหม งงตัวเอง
comment22-8:ตอนเด็กๆ  จะได้แยกคำอ่าน เราชอบมาก

จันทร์ อ่านว่า จ-ะ-น
อังคาร อ่านว่า อ-ะ-ง-ค-า-น
comment22-9:คอ หอ  ยอ อี ไม้เอก สอ อิ บอ สอ ออ งอ ขอ อี ดอ เอ จอ ไม้ไต่คู้ ดอ

เราอ่านคอมเม้นคุณแล้วเอามือลากโต๊ะไปด้วย 5555555
comment22-10:22-8 ตอนเด็กๆเราเรียนแบบ จ ไม้หันอากาศ น จัน, อ ไม้หันอากาศ ง อัง ค อา ร คาร แบบนี้ไปเลยอ่ะ แล้วโตมาค่อยมาเรียนไวยกรณ์และหลักภาษาทีหลังว่า ร เป็นตัวสะกดไม่ กน, ตัวการันต์ ไม่ออกเสียง

ตกลงตูเรียนมาระบบไหนหว่า
comment23:มีคำถามค่ะ 

ตอนนี้ลูกเรียนแบบเก่าอยู่ น้องอ่านเขียนได้คล่องมากค่ะ ตามวัยป.1 ทีนี้คุณแม่จะย้ายเข้า กทม แล้ว รร ใกล้บ้านคือเครือที่ถกกันอยู่นี่แหล่ะค่ะ อยากทราบว่าจะมีปัญหาในการเรียนสำหรับน้องไหม  เพราะกลัวน้องจะปรับตัวเรื่องสะกดนี้ไม่ได้ค่ะ ที่กำลังกลุ้มปรึกษากับสามีอยู่เลย

ถ้าน้องมาต่อคือปีหน้าขึ้น ป 2 ค่ะ 

ขอบคุณค่ะ
comment23-1:อย่าเลยครับ มีปัญหาแน่นอน เด็กเขาเองยังมีปัญหา เราเป็นเด็กนอกที่จะไปเรียนแบบเขา ยังไงก็มีปัญหาแน่นอน

ไม่ว่าจะเป็นกรณีใด การอ่านแบบเรียงตัว ก็ไม่เป็นผลดีกับเด็กทั้งนั้น เพราะเมื่อเด็กเจอคำใหม่ จะไม่สามารถอ่านได้ เนื่องจากเสียงของแต่ละตัวที่แยกออกมา เมื่อนำไปผสมกันใหม่ มันกลายเป็นคำไม่ได้ เพราะมันผิดหลักภาษา ที่เห็นภาษาอังกฤษเขาท่องกันแบบนั้น ก็เพราะภาษาเขามันเรียงสระไว้หลังพยัญชนะเสมอ พยัญชนะ+สระ+ตัวสะกด อย่างนี้เสมอไม่เปลี่ยนแปลง ภาษาไทยเรามันไม่มีเหมือนเขา แล้วไปท่องแบบเขา สระอยู่ด้านหน้าก็เอามาท่องก่อน มันผิดหลัก

เอ-ขอ-อา แทนที่จะอ่านว่า เขา เด็กจะออกเสียงว่า ขา เพราะเสียงสระที่อยู่ด้านหน้ามันจะไม่มีอิทธิพลต่อเสียงของคำที่ออกมา มันขัดหลักธรรมชาติ ธรรมชาติออกแบบมาดีแล้วไปทำตัวขัดกับมัน เลยเกิดปัญหา เด็กมันจะจำได้ก็ต่อเมื่อเคยเห็นผ่านตาเท่านั้น ไม่มีทางที่จะอ่านเองได้ ผมถึงต้องออกมาเขียนอยู่นี่ไง สงสารเขาครับ

ลองหาโรงเรียนใกล้กันดูครับ ถ้าไม่มีจริงๆก็สอนเองไปเลย มันไม่ใช่เรื่องยาก แต่เราไปทำให้มันยาก อย่าทำร้ายลูกตัวเองด้วยระบบการศึกษาพิเรนทร์อย่างนี้เลยนะครับ
comment23-2:ยังมีสิ่งที่ต้องเรียนรู้อีกมาก ย่ำอยู่กับที่แถมถอยหลัง สร้างภาระให้ลูกต้องขยันเท่าตัวไม่คุ้มเลย
comment23-3:เครืออื่นเถอะค่ะ

หลานที่บ้าน เป็นเด็กหัวไว ความจำดี เรียนดี คะแนนสอบออกมาได้เกือบเต็ม หรือเต็มเกือบทุกวิชา แต่เราสอนทำการบ้าน บางครั้งก็ทำไม่ได้ในเรื่องง่ายๆ เช่น บวกเลขหลายๆ หลัก หรือคิดเลขในใจ ไปสอบข้างนอกสู้คนอื่นเขาไม่ได้ แปลกใจเหมือนกัน ข้อสอบในโรงเรียนทำได้ดี ข้อสอบข้างนอกทำไม่ได้ ถามตอบได้นะ รู้ว่าทำยังไง แต่ไม่มีเทคนิคพลิกแพลง เจอข้อสอบหลอกแล้วไปไม่เป็น

เคยพูดกับพ่อแม่เด็กแล้ว ทั้งเรื่องคณิตศาสตร์ และเรื่องการสะกดภาษาไทยแบบนี้ แต่ก็นะ.. เขาก็มีเหตุผล มีความคิดของเขา ลูกก็ลูกเขา ไว้เด็กจะสอบเข้ามัธยม เข้ามหาวิทยาลัยก็ไปกวดวิชาเยอะๆ แล้วกัน

แต่ถ้าเรามีลูก บอกเลยว่าจะไม่ให้เรียนเครือนี้ค่ะ
comment24:อันนี้ประสบการณ์ส่วนตัวนะคะ เราก็เรียนมาแบบนั้น ก็ประสบความสำเร็จในการเรียนดี พี่น้องก็เหมือนกัน เราก็เลยคิดว่าวิธีอ่านมันไม่ใช่ปัญหา เรื่องสร้างค่านิยมให้จำอย่างเดียว อันนี้ไม่จริงสำหรับตัวเราเลย เพราะส่วนตัวไม่ขอบท่องจำเลย 555
comment24-1:อะ ถ้าเด็กเจอถามว่า โอ-ปอ อ่านว่าอะไร เด็กมันจะตอบว่า โป ให้คุณได้ไหมครับ คิดบ้างสิ ไม่เห็นซับซ้อนอะไร
comment24-2:^^
จขกท.ดุเกินไปนะ
ตอบดีๆก็ได้ ไม่น่าต้องใส่อารมณ์
comment24-3:จขกท ขัดใจ คงอยากเห็นแต่คอมเม้นว่า ใช่ เรียนแล้วอ่านไม่ออก เขียนไม่ได้ จบไปทำงานไม่ได้ แบบนี้มั้ง เพราะดูขัดใจทุกคอมเม้นที่บอกเรียนแบบนี้แล้วก็อ่านออกเขียนได้ปกติเลย
comment25:ไม่ใช่นักการศึกษา ไม่ใช่ผู้เชี่ยวชาญ ความเห็นส่วนตัว
เพิ่งรู้ว่ามีการสอนสะกดคำแบบนี้ด้วย ตลกดีแฮะ

พยัญชนะไทย กับ สระไทย มันไม่มากเลยนะ
การประสมคำระหว่าง สระ กับพยัญชนะ ก็มีตำแหน่งของมันอยู่แล้ว จำหลักการแค่นี้คงไม่เปลืองสมองเด็กมากมาย
สระ -ะ -า อยู่หลังพยัญชนะ
สระ -ิ -ี -ึ -ือ อยู่บนพยัญชนะ
สระ เ- แ- อยู่หน้าพยัญชนะ 
สระ เ-ีย ครอบพยัญชนะ

บาง คห. คำว่า แปด  ปอ แอ ดอ ทำไมถึงกลัวเด็กจะสะกดเป็น ปแด ละครับถ้าจำหลักได้ว่า สระ แ- ต้องอยู่หน้าพยัญชนะ
และมันไม่ถูกเลยที่จะสะกดคำที่เป็น สระ เ-๊ย แยกเป็น 3 คำ เช่น เอ ขอ อี ยอ นอ
เด็กจะไปรู้ได้ไง ว่า เอ อี ยอ คือ สระ เ-ีย ตัวเดียว แทนทีจะจำ สระ เ-ียตัวเดียวเวลาเจอคำใหม่ต้องจำเป็น เอ อี ยอ ไม่ถูกแน่ๆ
comment25-1:คิดแบบนี้เหมือนกันค่ะ จำรูปสระเป็นกลุ่ม อะ อา อิ อี เอียะ เอีย ได้ก็เอาพยัญชนะมาอ่านรวมก็จะไม่สับสนทั้งเวลาอ่านและเวลาเขียน
comment25-2:ชอบเทคนิคนี้ค่ะ อ่านแล้วเข้าใจง่ายกว่าที่เรียน
comment26:รร.แบบนี้ กระทรวงศึกษา ทำมะเขืออะไรอยู่
comment26-1:รร. ย่อมาจากโรงแรมนะครับ
comment26-2:เห็น คห.26-1 แล้วฮา วันก่อนเราก็แลกเปลี่ยนความคิดเห็นกับคนที่สนับสนุนการสะกดแบบเก่าในเฟซบุ๊ค 
แลกไปแลกมากลายเป็นทะเลาะกัน เราบอกลูกชายอ่านออกเขียนได้คำง่ายๆ ตั้งแต่ อ.3  ตอนนี้ ป.3 ไม่มีปัญหาเรื่องอ่านเขียนอะไร
เขามาว่าลูกชายเราอ่านได้แค่นี้แย่มาก (เราก็โมโหมากเช่นกัน 555) 
แต่ที่ฮาคือ ตัวเขาเอง เขียนคำว่า ใคร เป็น ไคร, เบื่อ เป็น เบี่ย เป็นต้น
ในหนึ่งย่อหน้าพิมพ์ติดกัน ไม่มีการเว้นวรรคเลย 
คือด่าว่าคนอื่นว่าเรียนมาผิดๆ แย่มาก แต่ตัวเองอายุจะกลางคนละ ยังเขียนผิดอยู่เลย
comment26-3:คุณคคห.ใช้คำย่อ โรงเรียน ว่า รร. ถูกต้องแล้วค่ะ 

เพราะเดิมคำว่าโรงเรียนใช้อักษรย่อว่า ร.ร. แต่หลังจากนั้นราชบัณฑิตยสถานได้เปลี่ยนให้มาใช้ รร. เหมือนกับคำว่าโรงแรม ดังนั้น ทั้งโรงเรียนและโรงแรมใช้อักษรย่อว่า รร. เหมือนกัน ซึ่งตอนเปลี่ยนเราก็ไม่ชอบนักหรอก แต่ในเมื่อเขาว่ามาเราก็ต้องตามนั้น
comment27:อืม...จริงๆเรื่องสะกดคำน่ะ

 ต้องมี หมายเหตุ ให้จดจำ เช่น

 ถ้ามี สระ เ ,  แ  , เ..อะ  

ให้อ่านพยัญชนะที่ติดกับสระก่อน  
และ ไม้เอก โท ต่างๆ อ่านสุดท้าย

 เช่น แปด ให้อ่านว่า

 ปอ - แ - ด  แปด 

 เกี่ยว อ่าน ว่า กอ - เอีย -วอ ไม้เอก
comment28:งั้นเด็กก็ไม่รู้จักสระเอีย สระเอือ สระอัว สิ่ ถ้าแบบใหม่
ถ้ามายัดใส่ทีหลัง เด็กไม่งงเหรอ
comment29:ผู้ใหญ่ทั้งหลายที่บอกว่า ผมเรียนมาแบบนั้น ฉันเรียนมาแบบนั้น ก็ไม่เห็นมีปัญหาอะไร

น่าขำจังเลยนะครับ ถ้าย่างเข้าวัยทองแล้วมีปัญหา ก็น่าจะผิดปกติขั้นรุนแรงแล้วแหละ ประเด็นที่ผมอย่างจะสื่อ ไม่ได้จะเทียบว่าวิธีไหนที่เวลาโตเป็นผู้ใหญ่จะอ่านออกหรือไม่ออก เพราะมันอ่านทั้งสองวิธีอยู่แล้ว แต่ประเด็นของผมมันอยู่ที่เด็ก ผมสงสารเด็กจริงๆ 

เด็กที่มีเป้าหมายหรือเส้นชัยเดียวกัน สามารถเดินไปถึงได้เหมือนกัน แต่มากันคนละเส้นทาง เด็กกลุ่มหนึ่งมาจากเส้นทางชิลล์ๆได้เรียนรู้กับธรรมชาติในขณะเดินทาง ได้มีเวลาว่าง เวลาพักผ่อน เวลาที่จะตั้งคำถามกับสิ่งใหม่ๆข้างทาง ในขณะที่เด็กอีกกลุ่ม เดินมาจากเส้นทางที่แสนยาวไกล มีทั้งขวากหนาม อุปสรรค เวลาพักผ่อนก็ไม่มี อีกทั้งยังเจอปัญหามากมายระหว่างทาง แล้วเรายังจะทนเห็นเด็กกลุ่มนั้น เดินมาด้วยความลำบากอีกหรือ เราจะทนเห็นร่างเด็กน้อยอันบอบบาง หอบกระเป๋าเดินทางจนหลังแอ่น อย่างนั้นน่ะหรือ ผมทนเห็นไม่ได้จริงๆครับ

เรื่องแค่นี้ ผู้ใหญ่ในยังคิดไม่ได้ คุณครูยังคิดไม่เป็น แล้วไปยืนหยัดว่าวิธีที่ตนที่ใช้อยู่มันดี ไม่ถามเด็กบ้างหรอครับ
comment29-1:ไม่ได้แย้งว่าวิธีแบบใหม่อาจทำให้เด็กสะกดหรืออ่านออกเสียงไม่ได้

ผมเป็นคนนึงที่เรียนในโรงเรียนที่สอนระบบเก่าแล้วไม่เข้าใจ เลยคิดวิธีผสมคำเอง ก็แบบที่เจ้าของกระทู้ต่อต้านนั่นแหละครับ

แต่ว่า ผมก็จะเข้าใจด้วยตัวเองว่า สระมันผสมกันได้ โดยมีพยัญชนะคั่น เช่น เ- ส -ื อ ก็จะรู้เองว่า ส เสือ คือพยัญชนะ ถ้าไม่มี ส เสือ ก็จะอ่านว่า เอือ พอใส่ ส เสือ จะเป็น เสือ อะไรประมาณนี้ ผมก็โดนครูดุบ่อยๆว่า สะกดคำไม่เหมือนคนอื่น

ไม่ได้บอกว่าวิธีไหนถูกผิด ทั้งสองแบบมีข้อดีข้อด้อย สิ่งที่สำคัญคือครูต้องรู้ว่าเด็กแต่ละคนเข้าใจแบบไหนมากกว่ากัน
comment29-2:สิ่งที่ 29-1 คิดนั้นคือเทคนิค ไม่ใช่วิธีการที่ถูกต้องตามหลักภาษาไทย

หลักภาษาไทยคือ อักษรนำ สระ ตัวสะกด วรรณยุกต์
comment29-3:จขกท คุณมันแค่อีโก้เยอะ
เอาความคิดตัวเองว่าถูก
ใครอธิบายก็ไม่ฟัง
เสียเวลาจริงๆ
ไม่พัฒนาอะไรให้ดีขึ้นเช่นกัน
comment29-4:หัวร้อนนี่หว่า ใส่อารมยังงี้ใครอยากจะคุยด้วย
comment30:คห ส่วนตัว ควรสอนพัฒนาทักษะจากการฟังเสียง
กอ-เอ-เก ส่วนตัวแล้วชอบแบบนี้
comment31:น่าเป็นห่วงการศึกษาไทย... ได้ยินมาทุกปี อีก3ปีลูกจะเข้าโรงเรียนแล้วด้วย เฮ้อออ....
comment32:จะเป็นไงไม่รู้ 
หลักสูตรโบราณมีคนช่วยสอนเยอะ หนังสือมีเยอะ
สะกดคำอ่านเพื่อการอ่านให้ถูกต้อง รู้จักสระ วรรณยุต์ได้ครบ เด็กช่วยเหลือตัวเองได้ 

ที่ต้องทันสมัย วิทยาศาสตร์ กับ เทคโนโลยี
comment33:ลูกเรา 2 คนอยู่สารสาสน์คนโต ป.2 คนเล็กอ.3 รู้ตั้งแต่แรกแล้วว่า รร.สอนภาษาไทยแบบนี้ เพราะลูกพี่ที่ทำงานหลายคนก็เรียนอยู่ ดังนั้นเวลาเราสอนลูกต้องสอนให้เหมือนที่โรงเรียน

จริงอยู่ลูกเราอ่านหนังสือออกได้ช้าแถมเป็นลูกครึ่งที่เวลาอยู่บ้านใช้แต่ภาษาอังกฤษ ช่วงอนุบาลเด็กจะใช้วิธีจำตัวเวลาเขียนคำยาก ตั้งแต่ อ.3 เด็กจะต้องเขียนตามคำบอกทุกศุกร์ เด็กๆยังจะรู้จักแค่สระง่ายๆ เช่น เ แ แยก ไ ใ เช่นคำว่า ไม่ ไม้มาลัย มอ มัย
ไม้เอก ไม่, ไม้ม้วน ห ไห ไม้โท ให้ แต่จะไม่เรียนเรื่องเสียง สระ เอีย อัว ....ฯลฯ

ตอนคนโตอยู่ ป.1ยังอ่านไม่ค่อยคล่องแต่เพื่อนบางคนในห้องเริ่มไปได้เร็วขึ้น 

ตอนนี้คนโต ป.2 อ่านได้คล่องขึ้นโดยไม่ต้องสะกด เพราะเรียนแบบแจกลูก และเรียนเรื่องสระเหมือน รร.ทั่วไปอีกอย่างเราไม่เร่งลูกเรื่องเรียนด้วย ปล่อยไปตามสบาย

ตั้งแต่ ป.1 นร.จะต้องอ่านข้อสอบ(ภาคภาษาไทย)เอง ผลสอบเมื่อตอนอยู่ ป.1คะแนนภาคภาษาไทยเกือบตกทุกวิชา ตอนนี้ผลสอบกลางภาคป.2 ที่ผ่านมาภาคไทยได้เกือบเต็มทุกวิชา เพราะเค้าอ่านเองได้แล้ว
comment33-1:ผมมองว่า ลูกคุณเป็นลูกครึ่ง ใช้ภาษาอังกฤษเป็นหลัก
เหมาะกับการเรียนแบบใหม่นี้ครับ
เพราะเขายังออกเสียงภาษาไทยไม่ถูก การประสมคำจึงไม่มีความหมายเท่าการจำ

แต่เมื่อไหร่ที่เขาพูดภาษาไทยได้แล้ว ก็กลับมาเรียนแบบเก่าแบบปกติ
จะเป็นการพัฒนาที่เร็วกว่ามากครับ
comment33-2:แบบนี้ก็น่าจะเหมาะกับยุคปัจจุบันที่หลาย ๆ โรงเรียนเริ่มเน้นการเรียนภาษาอังกฤษ
ยิ่งเรียนอังกฤษกันตั้งแต่เล็ก ๆ วิธีใหม่น่าจะส่งเสริมให้เด็กเรียน 2 ภาษาได้ง่ายขึ้นนะคะ
comment34:หงุดหงิดทุกครั้งที่ได้ยินเด็กอ่านแบบนี้ ไม่รู้คนที่คิดระบบการท่องแบบนี้ขึ้นมาต้องการอะไร คือไม่เมคเซ้นมากๆถ้าแค่บอกว่ากันเด็กเขียนสระผิด
มีวิธีอื่นที่ง่ายแล้วก็ดูฉลาดกว่าการคิดระบบการจำแบบนี้ขึ้นมามากมาย อยากจะขำแต่ขำไม่ออก คือเข้าใจแหละสุดท้ายก็อ่านได้ 
แต่มันใช้ระบบความจำไม่ใช่ระบบการเข้าใจ ซึ่งพื้นที่สมองมีเรื่องอื่นที่น่าจำกว่านี้เยอะ สงสารเด็ก
comment35:ตอนแรกนึกว่า จขกท จะหมายถึง คนเป็น เกย์ ...555



เอาเป็นว่า มุมมองของผม
แบบ รร เอกชน ที่ว่า จะทำให้เด็กเขียนและสะกดไม่ผิด /เขียนไม่ผิด (ซึ่งเป็นปัญหาในบางท้องถิ่นในปัจจุบัน)

แบบเก่า (เรียกแบบนี้ไหม) เป็นการออกเสียง พยัญชระ - สระ จะทำให้เด็กอ่านออกเสียงได้ง่ายกว่า

จะสอนอย่างไรผมว่าไม่ผิด ! 
แต่ คำถามคือ อะไรสอนง่ายกว่ากัน ?? 

ข้อเท็จจริงมีอยู่แล้ว คือ "เสียง" สอนง่ายกว่าครับ
ตัวอย่าง
คำแรกๆที่เด็กทารกพูดได้เช่น พ่อ แม่ (1 ปี) .... ถัดไปเมื่อสองขวบ ก็ป่ะป้า หม่าม้า ก็สามารถเปร่งเสียงได้ โดยที่ไม่จำเป็นต้องสะกดเป็นหรือเขียนเป็น

คงไม่มีใครสอนลูกตอนขวบนึงว่า พอ ไม้เอก ออ พ่อ
แต่มักสอนให้พูด "พ่อ" เลยใช่หรือไม่
ซึ่งบางคนอาจจะให้ลูกพูด พอ - อ่อ หรือ พะ
อ่อ = พ่อ ให้เด็ก "เลียนเสียง" พ่อ ได้ 

แต่พนันได้ว่า ไม่มีใครสอน พอ ออ ไม้เอก พ่อแน่

credit รูป Zbing Z จาก https://www.youtube.com/user/zbingzbing

เห็นชัดว่าสมองจำเสียงง่ายกว่าจำเป็นตัวหนังสือ

ภาษาอังกฤษหลายๆคำ ที่คนเราออกเสียงกันได้ (แต่มักเขียนผิด) คือ wednesday

หากให้สอนคล้ายๆแบบนี้ (ซึ่งเข้าใจว่าคนละภาษา) จะไม่อ่าน wed - nes - day กันเลยหรือ ???
ตลกดี

ทั้งๆที่คนไทยทั้งประเทศ จำเสียง ของคำนี้ได้ดีมาโดยตลอด 

อีกหลายๆศัพท์ต่างประเทศที่เรา สะกดถูก แต่ "อ่าน" แล้วผิดตลอด เช่น Fire , juice , debt , receipt ....

แสดงว่าการสอนแบบการเปล่งเสียงเพื่อให้ถูก ตามหลัก pronunciation ไม่ดีกว่าเหรือ ?

(ขออภัยที่ยกตัวอย่างภาษาอังกฤษ เพราะหลาย คห ยกตัวอย่าง สระ เ-ีย ของไทยมาแล้ว เลยอยากให้เห็นมุมมองคล้ายๆกันจากภาษาอื่นบ้าง)

ที่บอกว่าการสะกดเป็นปัญหาของบางชุมชน ที่อายุเยอะหรืออาจจะไม่ได้เรียนหนังสือ แต่ผมมั่นใจว่าคนเหล่านั้นก็สามารถเปร่งเสียง และสื่อสารกันได้ แม้ไม่รู้ว่า

ขอ - เอา - เขา (หรือ สระเอ - ขอ
- สระอา) จะสะกดอย่างไร ก็พูดได้

แค่นี้ ผมก็แค่อยากบอกว่า สมองมนุษย์เรา สามารถจำคำพูด/ภาษา จากเสียงได้สำคัญกว่า การมองเห็นด้วยตาครับ

ดังนั้นผมเชียร์การสอน แบบ พยัญชนะ - สระ - ตัวสะกด 
มากกว่าการเรียงตัวอักษร ครับ
comment35-1:เรื่องพูดไม่เกี่ยวเลยครับ
ปัญหาคือเรื่องอ่าน ของเด็กเล็กเอนุบาล หรือ ประถมต้น ครับ
แต่สุดท้ายแล้วก็อ่านเขียนได้ ผมเชื่อ ก็ภาษาอื่นทำได้ ภาษาไทยก็ทำได้

การสะกดคำอ่านภาษาไทย  ช่วยในเรื่องการอ่านให้ถูกต้อง   
ภาษาจีน มี จู่อิน ใช้ในการ สะกดคำอ่านเพื่อช่วยการอ่าน  


เด็กเล็ก เด็กที่กำลังเรียน หากเข้าใจก็สามารถตรวจสอบด้วยตัวเองว่าอ่านผิดหรืออ่านถูก 
โดยที่ผู้ปกครองไม่ต้องมาดูแลมาก เด็กเข้าใจรากฐานของภาษาไทยมันจะง่ายกว่า 

วันใดที่หลงลืม หรือ คำใดที่ใช้น้อย ก็สามารถไล่การสะกดเองได้ ไม่ว่าจะเด็กหรือผู้ใหญ่

ปล. ผมสังเกตตัวผมเอง ในบางครั้งก็มาไล่การสะกด ไล่วรรณยุกต์ เพราะหลงๆลืมๆ

ส่วนใครจะให้ลูกเรียนแบบไหน ก็ใช้วิจารณญาณของตนไปนะครับ
comment35-2:35-1 การอ่าน ก็ออกเป็นเสียงพูดไงครับ 

แต่จะออกเสียง (อ่านออกเสียง) หรือเสียงในใจ ก็แล้วแต่ครับ
comment36:ใจเย็นๆ ครับ

ผมว่าไม่มีปัญหาทั้งสองแบบ

การสอนแบบใหม่ น่าจะมาจากการพิมพ์คำ บนแป้นคีย์บอร์ด  สังเกตว่า คำว่า เรียน

เวลาพิมพ์ เรากดปุ่ม  เอ รอ อี ยอ นอ

ซึ่งคนรุ่นใหม่ ใช้การพิมพ์ แชท ทุกวันอยู่แล้ว เขาปรับตัวกันได้แน่นอน  และเคยชินกว่าด้วย

ผมเองเริ่มแก่แล้ว ในช่วงหลังนี้ อ่านเรียงคำบ่อยกว่าอ่านแบบดั้งเดิม ก็รู้สึกถนัดดีเหมือนกัน
comment36-1:งั้นถ้ามันเป็นทักษะการเขียน ควรมาสอนเป็นวิธีการอ่านหรอครับ คนละทักษะกันเลยนะ

คุณเริ่มแก่แล้วคุณอ่านเรียงคำ มันแปลกตรงไหน เขาก็อ่านจากซ้ายไปขวา บนลงล่างเท่าเหมือนกันหนิ ว่าแต่คุณคงไม่อ่านแบบเรียงตัว คอ-อำ-อา-วอ-ไม้เอก -อา อ่านว่าหรอกนะครับ เพราะระดับนี้เขาก็แค่กวาดสายตายก็อ่านได้แล้ว
comment37:ตลกไอ้คนเรียกหา paper

ถ้าการสะกด  โดยเอาพยัญชนะขึ้นก่อน ตามด้วยสระ  เพราะคิดเรื่อง "การออกเสียง" เป็นหลัก 
มันแย่หรือไม่มีประสิทธิภาพ

ชาติอื่นเขาคงไม่สอนแบบนั้นหรอก  ตัวอย่าง
ภาษาอังกฤษ  พี - อี - เอ็น = เพ็น    (ปากกา)
ภาษาจีน      เมอ - อา = มา   (แม่)

หลานผมโชคร้าย  พ่อแม่เชื่อคำโฆษณาก็เรียนโรงเรียนนี้  โรงเรียนที่ครูคนนึงสอน 2-3 วิชา  ครูสอนเลขยังต้องสอนวิชาอื่นที่ไม่ใช่เลข  ยังเชื่อถืออะไรได้  หลานผมกว่าจะรอดมาได้  ต้องมานั่งสอนเองที่บ้านใหม่หมด   

ผมยังด่าพ่อแม่มันตลอดว่า  ได้เคยไปดูไหมว่า ลูกไปเรียนมาแล้วได้อะไร  พ่อแม่หลานได้แต่บอกว่า  โง่ส่งเรียนไปแล้ว  หาโรงเรียนใหม่ก็ไม่ทัน  ได้แต่จ้างครูสอนพิเศษมาสอนเพิ่มที่บ้าน  นี่ยังไม่นับว่า  ให้เด็ก ม.5 - 6  ที่กำลังจะสอบเอนทรานซ์  ไปนั่งท่องอาขยานแปลกๆ ของโรงเรียน  และนักเรียนที่เป็นพุทธ  ต้องทำตัวแบบคริสต์  จะได้ดูเป็นโรงเรียนคริสต์

ไม่รู้ใช้อะไรคิด
comment37-1:ใช่ครับ เขาไม่สอน พี - อี - เอ็น = เพ็น แต่เขาสอน เพอะ - อี - นึ = เพ็น เสียงอาจไม่เหมือนเพราะเขียนเอา วิธีก็คล้ายกันเพราะใช้หลักผสมเสียง ของไทยก็อาจใช้แบบนั้นก็ได้ แต่เราชินกับการท่องกอ ขอ คอ งอ มานานแล้ว ก็ต้องใช้แบบของเราดีกว่า

ส่วนภาษาจีนนี่จอมเชื่อมเสียงเลย ia  คือสระเอีย เพราะเกิด อีอา พูดเป็นเสียงเดียวกันเลย ai ก็สระไอ เพราะเกิดจาก อาอี ก็เชื่อมเสียงเหมือนกัน ma ก็มออา มา ไม่ใช่เมออา แต่พูดเป็นเสียงเดียวกันก็ มา เอง เพียงแต่ตัวจีน มันเป็นคำเลย มันแยกไม่ได้ เขาก็ใช้การสร้างพินอินมาเป็นคำอ่านนี่ไง

แล้วจะมาขำอะไร กับการอ่านที่เขาใช้ธรรมชาติของเสียงของเสียอีกล่ะครับ
comment37-2:เราเพิ่มเติมนะคะเรื่องภาษาจีน เวลาอ่านภาษาจีนไม่ได้อ่าน มอ-อา = มา แต่อ่านเป็น โม-อา เพราะ ตัวพินอิน m อ่านว่า mo (โม) 
เหล่าซือจะสอนเสมอว่า ภาษาจีน ไม่มีสระ "ออ" มีแต่สระ "โอ" 
แต่เห็นด้วยตรงที่ จีน ก็ใช้วิธีสอนพยัญชนะ ก่อนสอนสระ และวรรณยุกต์ วิธีอ่านก็อ่านจากพยัญชนะ - สระ - วรรณยุกต์ เช่น ม่ามะ (แม่) อ่านว่า โม-อา-อ้า = ม่า, โม-อะ = หมะ ค่ะ
comment37-3:@37-2
ㄅㄆㄇㄈ ที่ไต้หวันออกเสียงว่าเปอ เพอ เมอ เฟอ 
เจ้าของเม้นบอกว่า เมอ-อา=มา  
ไม่ใช่ มอ-อา=มา
ㄇㄚˇ=媽 ก็ไม่น่าจะผิดอะไรค่ะ😊
comment37-4:เสริม 37-1 ภาษาอังกฤษ เวลาสอนออกเสียงตามโฟนิค  pen จะ สอน ว่า เพอะ (p) +เอ็น (en) = เพ็น ไม่ก็ เพอะ(p) + เอะ(e) + อึน(n) = เพ็น ฝรั่งไม่มีใครสอนว่า พี p อี e เอ็น n = เพ็น pen วิธีการนี้กลับเป็นโรงเรียนไทยนี่ล่ะที่สอน เราเรียนมาตอนเด็กๆ ทำให้เราต้องท่องศัพท์เยอะมากเพื่อให้รู้ว่าแต่ละคำสะกดยังไง อ่านว่าอะไรตามที่ครูสอน โดยไม่ได้เรียนรู้หลักการโฟนิคเลย เราพึ่งมารู้หลักการเรียนโฟนิคจริงจังคือ ตอนโตแล้วค่ะ 

ส่วนตัวเรามองว่า การสอนออกเสียงตาม โฟนิค phonic สอนคล้ายการอ่านภาษาบ้านเรานะ อย่างคำว่า "เป็น" โรงเรียนลูกเราสอน ปอ เอะ นอ = เป็น สอนตามหลักสูตรเก่า (มานีมานะ)ค่ะ  ไม่ได้สอน เอ ปอ ไม้ไต่คู้ นอ = เป็น แบบหลักสูตรใหม่สมัยนี้
comment37-5:ต้องขอโทษ ส่วนของ p-e-n อันนี้  เราเขียนผิด  จริงๆ ต้อง เพอะ-อี- เอ็น  ตามเม้นท์บนครับ

ส่วนภาษาจีน  ผมเรียนกับ เหล่าซือคนจีนแท้ๆ สมัย 15-16 ปีก่อน
comment38:เราเป็นคนรุ่นเก่าแต่อยากจะบอกตรงตรงเลยว่าตอนนี้เราก็สะกดเลียงคำแบบเด็กโรงเรียนนี้
comment38-1:สะกด กับ อ่าน คนล่ะอันนะจ๊ะ
comment39:การเขียนแบบใหม่ดีหรือไม่ดีไม่รู้ ไม่เคยเรียน แต่การเขียนตามหลักสูตรกระทรวง ก็ดีอยู่แล้ว ตรงตามธรรมชาติการออกเสียงของมนุษย์
การเรียนภาษาไทย เริ่มต้นมีนก็มีขั้นตอนการเรียนของมัน ใช่ว่าจะมาแล้วเริ่มเขียนเลยเสียเมื่อไหร่ 
เริ่มท่องจำพญัญชนะ  ก ข ค
ตามด้วยท่องจำสระ -ะ -า แ- เ-า  ไ- 
ซึ่งจะเห็นว่า ในการท่องจำสระ ก็จะมีตำแหน่งในการวางพยัญชนะบอกไว้อยู่แล้วว่าควรวางในตำแหน่งไหน 
เมื่อเรียนขั้นตอนการเขียน เด็กก็จะทราบว่า พยัญชนะ ควรอยู่ในตำแหน่งใดของสระ ซึ่งกว่าจะผ่านมาถึงขั้นตอนการอ่านเขียนมันก็มีการสอนผ่านๆมาไม่ให้เขียนผิดกันอยู่แล้ว
ลูกเราเรียนอยู่อนุบาล 3 ตอนนี้เขียนอ่านได้ไม่มีปัญหา เค้าเคยเขียน คำว่า แปด  เป็น  ปแด  เราก็เปิดรูป สระให้ดูว่าสระ แ-  ตำแหน่งของมันควรอยู่ตรงไหน เค้ารู้ก็ไม่เคยเขียนผิดอีกเลย

เพิ่มเติมค่ะ การเรียนผสมคำแบบนี้ พยัญชนะ+สระ+ตัวสะกด ทำให้ลูกเราอ่านหนังสือได้ดี อ่านผิดน้อยมากค่ะ เพราะมันก็คือการออกเสียงตามธรรมชาติของการผสมเสียงอยู่แล้ว
comment40:เห็นด้วยกับเจ้าของกระทู้  เอ- กอ   สมัยผมจะผันเสียงเป็นอ่านว่า เอก นะครับ เพราะเสียง อ .อ่างเป็นเสียงหลัก  ตัวหลังเป็นตัวผันเสียง  ภาษาไทยต่างกับภาษาไทยอื่น คือต้องผันเสียงวรรณยุก นี่แหละ   เคยรู้จักมุก "ใครขายไข่ไก่" ให้เพื่อนต่างประเทศ พูดให้ไหมล่ะ   อ่านออกก็จริง แต่เสียงไม่ให้   เราก็เลยไม่รู้ว่าเขาพูดว่าอะไร  ถ้าไม่สนใจว่าสอนยังไงให้แค่ลูกหลานอ่านออกเขียนได้  ก็เรียนมันทั้งสองเลย
.
.
ตอนแรกสงสัยเหมือนกัน คำว่า "คะ"  กับ "ค่ะ"  ใช้ผิดบ่อยจนเป็นเรื่องปกติของเด็กสมัยนี้แล้วโดยเฉพาะบอร์ดพันทิป ถึงบางอ้อ ซะที
comment41:ปัญหาคือเด็กจะไม่รู้จักระบบบของภาษาไทย 
ที่มี สระ+พยัญชนะ+วรรณยุกต์
ซึ่งสมัยนี้เด็กหลายคนถ้าเจอคำแปลกๆ ก็ไปไม่เป็นเช่น ผัวะ ลัวะ
ภาษาไทยบางทีลดรูปเช่นสระ อัว เช่น คำว่าควร สวน เด็กไม่รู้เลยว่าสระอะไร
คิดว่ามันไม่มีสระ สมองไม่ต่างจากนกแก้ว. ที่เอาแต่ท่องจำคิดไม่เป็น

ทุกวันนี้เด็กไม่รู้รากเหง้าของภาษาไทย. ครูด้วยน่าจะหลายคน
ต้องสอนในรู้จัก พยัญชนะ ว่ามีกี่ตัว
สระมีกี่แบบ วิธีนำอักษรเข้ามาใส่ในสระ
วรรณยุกต์มีกี่แบบ รูป เสียงไม่เหมือนกัน. การผันทำอย่างไร
อักษรสูง กลาง ตำ่ มีตัวไหนบ้าง ผันวรรณยุกต์อย่างไรในอักษรสูงกลางตำ่. รูปแบบนี้เสียงแบบไหน
ครูก็ทำได้ยาก ครูสมัยขอบอกว่าด้อยมาก.โรงเรียนของรัฐทั่วไปก็เหอะ ขอบอกว่าภาษาไทยนั้นยากมาก
แต่ไม่ควรทำให้ง่ายโดยทำลายวิธีคิดบางอย่างลงไป
และที่ร้ายกว่านั้นคือสิ่งที่ผิดแต่มาช่วยกันบอกว่าถูกแล้วเอาเสียงข้างมากช่วยกันตะแบง ดังหลายๆความเห็นข้างต้น
นี่คือเรื่องสุดวิบัติ

สังคมไทยมีเรื่องวิบัติหลายเรื่อง
 เรื่องการออกคำและวิธีการอ่านที่ผิดที่มีผู้แย้งมานานก็ยังมีคนทำอยู่ เถียงว่าถูกแล้ว ไม่มีผลเสียอะไรเลย
อ่านออกเขียนได้ปกติไม่งงด้วย. เร็วด้วย มีการยอมรับได้ คืออีกเรื่องหนึ่ง ที่วิบัติ

ผมว่าโรงเรียนนี้หรือหลายโรงเรียนทำลายรากเหง้าของระบบภาษาไทยไปนานแล้วครับ
โดยมีพวกที่หาความฉลาดไม่ได้ยินดีที่ตนเองอ่านได้ง่ายๆแต่ไม่รู้ที่มาที่ไปอะไรเลย
เอาง่ายเข้าว่า แต่หารากเหง้าไม่เจอ
ผลก็คือการเจอคำที่ไม่เคยเจอจะอ่านไม่ออก ผันวรรณยุกต์ไม่เป็น เขียนคำใหม่ๆไม่ได้
สื่อสารกับคนอืนๆไม่รู้เรื่อง สร้างคำใหม่ๆเองไม่ได้ หรือสร้างมาก็สื่อสารไม่ได้อ่านไม่ออก
ดังที่เราเจอประจำทุกวันนี้

จุดเด่นของภาษาไทยคือสระกับวรรณยุกต์ครับจำไว้
ไม่มีหน่วยงานไหนเป็นที่พึ่งได้เลย หน่วยงานหลักวันๆก็คิดแต่คำประหลาดๆออกมา
ไม่ออกมาสู้เรื่องนี้แบบจริงจังเลย ทั้งที่มันทำลายระบบภาษาไทยลงอย่างย่อยยับ
คำที่พวกเขาคิดออกมาแบบว่าต้องแปลอีกหลายครั้งถึงจะเข้าใจ แปลคำต่างประเทศแบบว่าอายแน่ถ้าใช้
เปลี่ยนคณะก็เปลี่ยนหลักเดิมที่คณะเดิมเคยประกาศไว้
แก่กะโหลกกะลามาก ใช้การไม่ได้

สุดท้าย คนที่ยอมรับในระบบวิบัตินั้นแค่อ่านออกในคำธรรมดาๆ ที่เคยอ่านประจำ ถือว่าคุณดีแล้วเก่งแล้วรึ
คุณไม่รู้หรอกนะว่าได้ทำลายอะไรลงไป และอนาคตลูกหลานคุณจะไม่มีของดีที่บรรพบุรุษให้มาใช้
comment41-1:อ่านได้ง่ายๆแต่ไม่รู้ที่มาที่ไปอะไรเลย
เอาง่ายเข้าว่า แต่หารากเหง้าไม่เจอ



อธิบายเข้าใจง่ายมากเลยครับ  มันใช่เลย
เขียนได้แต่ไม่เข้าใจรากของการอ่าน และไม่รู้ที่มาที่ไป
comment42:ลูกผมก็เรียนที่นี่ทั้ง2คนนะครับ  และก็รู้ว่าสอนแบบนี้  แต่ผมก็อยากให้ได้ภาษาอังกฤษมากกว่า  ภาษาไทยยังไงเด็กก็อ่านได้ครับ  แต่ภาษาอังกฤษที่นี่ถือว่าสอนถูกและเด็กไปไหว

ลูกผมตอนอ.1เขียนได้ทั้งคู่  อ.3อ่านคล่อง  อ่านได้แบบสบายๆภาษาไทยนะ  ผมก็สอนตามโรงเรียนไม่อยากให้ลูกงง

สุดท้ายผมว่าผลก็ได้ดีเหมือนกะนนะครับ  ลูกอ่านไทยได้ดีสะกดได้  ภาษาอังกฤษก็ดี

สรุป ผมก็ยินดีที่เรียนที่นี่นะครับ

แต่ก็เข้าใจจขกท ที่รู้สึกแบบนี้
comment43:ประเด็นคือเขาจะสนใจคุณไหม ผู้บริหารระดับนั้น เขาสนแค่ชื่อเสียง และคะแนนที่เด็กเขาทำได้ 
ตราบใดที่วิธีนี้ทำให้เขาได้สิ่งที่ต้องการ เขาจะเปลี่ยนทำไม การศึกษาในไทยเป็นธุรกิจมานานแล้วค่ะ
สิ่งที่ผู้บริหารสนคือ กำไร ไม่ใช่ความรู้ของเด็ก

สำหรับเรา เราอ่านภาษาไทยเหมือนการอ่านภาษาอังกฤษแบบโฟนิกส์น่ะแหละ 
เราเด็กยุค 90 เจนวาย แต่เรียนไทยห่วยมาก ได้ 1-2 ทุกเทอม ทุกปี 
ทุกวันนี้เราเป็นนักเขียนนะ เราโง่สอบภาษาไทย เรื่องวิชาการเราโง่มาก แต่เราเก่งในเรื่องที่เอาไปใช้จริงมากกว่า 
เราไม่รู้หรอกว่า รร นี้ดียังไง หรือวิธีการนี้ไม่ดียังไง แต่เราเอาวิธีที่ใช้กับเราได้ผลแค่นั้นก็พอค่ะ

เราเข้าใจที่ จขกท เป็นห่วงค่ะ แต่เถียงกับคนเห็นต่างไปก็เท่านั้น 
เอาโดยรวมนะ การเรียนภาษา เรียนไปเพื่อการสื่อสาร ถ้าสื่อสารได้มีประสิทธิภาพ 
นั่นคือ คนส่งสาร ส่งสารได้ตรงตามความต้องการ และคนรับสาร รับสารได้ตรงความต้องการของคนส่ง 
ก็จบค่ะ จะสอนยังไง จะเรียนแบบไหน ไม่ใช่ประเด็นแล้ว 
ยกเว้นว่า มันจะไม่ใช่แบบนั้นน่ะสิ
comment44:สอนแบบนี้ เด็กจะได้เขียนถูกได้เร็วโรงเรียนก็มีผลงานไว้อวด พ่อแม่ก็ดีใจลูกชั้นเขียนหนังสือถูกตั้งแต่สามขวบ โดยไม่สนว่าระยะยาวเด็กจะโตมาไม่เข้าใจการอ่าน
comment45:เป็นคนรุ่นก่อนปี2500  ได้รับการสอนที่คิดว่าดีที่สุดแล้ว เพราะสามารถเขียนผันได้ทุกเสียง..จากการสอนแบบ..
เ (เอมีอะ)ะ  เป็นเอะ  ใส่ ' ต'ก็เป็น เตะ  ใส่ 'ป' ก็อ่านเป็น เปะ
เ ..อื ..อ เท่ากับ เอือ  ใส่ 'ส' ก็เป็นเสือ  ใส่ 'ร' ก็เป็น เรือ
คำภาษาเหนือออกเสียงแบบนี้ เด็กผันเสียงไม่เป็นคงเขียนยากค่ะ

เปิ้นใค่หื้อเมาหัวกั๋นนั้นเนาะ !!
comment46:ภาษาไทยไม่มีปัญหาหรอกครับ ท้ายสุดคนเรียนจบ ป.4 ก็อ่านออกเขียนได้ทุกคน 
ปัญหาคือภาษาอังกฤษโน่น  เรียนจนจบ ม.6 หรือมหาวิทยาลัยก็ตาม  ส่วนใหญ่ยังพูดกะฝรั่งไม่ได้เลย
comment46-1:อย่าว่าแต่นักเรียนเลยครับ อาจารย์ก็งูๆปลาๆอยู่เลย ที่สำคัญTOEIC ขอ250นะ ตังค์เรียนพิเศษจะหมดแล้ว หึหึ ก็เป็นผลผลิตมาจากผู้ใหญ่ที่ไม่มีความเป็นผู้ใหญ่เหมือนกันแหละ
comment46-2:อันนี้ขอแย้งค่ะ เมื่อก่อนเราก็คิดแบบคุณเหมือนกันค่ะ
หลานของเพื่อนจบ ป.6 ยังอ่านไม่แตก เขียนได้แบบงงๆ อยู่เลย ...ยิ่งโรงเรียนตามอำเภอนี่เป็นหนัก

สมัยนี้เรียนยังไง ครูก็ให้ผ่านค่ะ ไม่มีตกซ้ำชั้น เพราะมันเป็น KPI ของโรงเรียนด้วย 
ส่วนครู ก็เหมือนที่รู้ล่ะ ภาษาไทยก็ใช้ผิดๆ ถูกๆ  ภาษาอังกฤษก็งงๆ 

อนิจจาระบบการศึกษาไทย
comment47:ลูกผมเรียนสารสาสน์เอกตรา ทั้ง 3 คน เรียนตั้งแต่ อ1 
จนตอนนี้คนโตก็อยู่ ม5 แล้ว คนกลาง ม2 คนเล็กกำลัง ป1

ตอนแรกๆ ที่ส่งคนโตเข้า รร. บอกตามตรงก็เครียดเหมือน จขกท เหมือนกัน
อะไรของมันวะ งง
แล้ว ผมจะสอนลูกผมอ่านหนังสือยังไง
แต่ด้วยความที่อยากให้ลูกเรียน โรงเรียนสองภาษา ก็เลยต้องละวางไป

ด้วยนิสัยส่วนตัวลูก 3 คน เรียนหนังสือไม่เคยมาสอนให้อ่านหนังสือเลย 
เรียนแบบปล่อยๆ จะโง่จะฉลาดก็ช่างมัน ผมเป็นพ่อค้าไม่สนใจอยู่แล้ว เรื่องเรียนเก่งไม่เก่ง

สรุปเลยละกัน ลูกๆผมมันโตขึ้นมา มันก็อ่านหนังสือได้ตามวัย ตามปรกติ ไม่เห็นจะผิดปรกติตรงไหนเลย
ไม่อยากให้เอาประเด็นนี้ มากังวลกันดีกว่าครับ ระบบเก่าอาจจะง่ายกว่า
แต่ก็ไม่ได้หมายความว่า ระบบใหม่มันจะสร้างผลเสียอะไร ปรกติครับ ผมรับประกัน
แถมยังพูด อ่าน เขียน ภาษาอังกฤษ ได้ดีอีกด้วย ดีกว่าระบบ ภาษาเดียว

ถ้าใครไม่เชื่อ คุณลองเอาหนังสือเรียนสัก ป4 ให้เด็กป4 มันอ่านสิครับ
แล้วดูว่าระบบเก่า หรือ ระบบใหม่ อะไรที่ทำให้เด็กอ่านได้ดีกว่า หรือ เหมือนกัน

อยากให้เจ้าของกระทู้ลอง ไปดักหน้า รร เลยครับ
comment47-1:ประเด็นมันไม่ได้อยู่ที่ว่าเด็กอ่านได้หรือไม่ แต่มันอยู่ที่ว่า เด็กลำบากขนาดไหนกว่าจะอ่านได้
comment47-2:จขกท หัวร้อนจัง เวลามีคนมาบอกว่าเด็กก็อ่านได้ปกติ ดูจะค้านไปหมดเลย สรุปตั้งกระทู้มาเพื่อระบาย ไม่ได้ต้องการข้อมูลแลกเปลี่ยนอะไรเหรอ
comment47-3:ที่ลำบากน่ะ เจ้าของกระทู้หรือเด็กคะ
อันนี้เอาความรู้สึกของใครตัดสิน 
ตัวเจ้าของกระทู้เองไปถามเด็กมา หรือตัดสินเอาตัวเองว่า ?
comment48:แปลกจัง..แค่แลกเปลี่ยนความคิดเห็นกันทำใมต้อง"หัวร้อน"ปานนั้น  
ไม่ว่าผลของการถกเถียงจะเป็นยังไงก็ไม่มีผลกับโรงเรียนเขาหรอกครับ 
เราไม่มีส่วนได้เสียก็ขออ่านเพื่อประดับความรู้เท่านั้นครับ
comment49:กอ ลอ เอีย ดอ เกลียด
comment50:จะฝึกแบบไหน จะหัดสะกดแบบไหนก็เอาเหอะ เป้าหมายคืออ่านภาษาไทย ใช้ภาษาไทยได้ถูกต้อง มีความคิดสร้างสรรค์ และเป็นคนดีก็พอค่ะ
comment51:ผมว่าความเข้าใจดีกว่าอัตโนมัติครับ เคยเห็นทาง รร ออกประกาศชี้แจงว่าวิธีการเค้าโอเค เค้าศึกษามาแล้ว ผมก็เฉยๆ เป็นแนวทางเรียนรู้แบบใหม่ๆ ผมก็ว่าดีครับ ไม่ได้คิดมากอะไร 

ส่วนวิธีคิด จขกท ก็แปลกๆ บอกว่า สะกดเรียงตัวต้องใช้ท่องจำเยอะ แต่พอปัญหาตัวเองเรื่องการวางตำแหน่ง ก็บอกให้สอนท่องจำเอา ซะอย่างนั้น

เอาเป็นว่า ผมเฉยๆนะ การคิดวิธีการสอนแบบใหม่ๆผมสนับสนุนมากกว่าเอาเท้าราน้ำ
comment51-1:ก็จำแค่ว่า สระที่มันมีหัวข้างล่างแล้วขีดขึ้นไปข้างบนอย่างนี้เนี่ยะ เ ให้เอาไว้ข้างหน้า จำแค่วิธีนี้วิธีเดียวมันก็ย่อมดีกว่าให้เด็กจำคำเป็นร้อยๆคำมั้ยล่ะครับ
comment51-2:อยากเห็นpaperของทางโรงเรียนเลยค่ะ  
วิธีใหม่อาจจะช่วยแก้ปัญหาในเรื่องการเขียนของนักเรียนได้จริง
แต่อาจจะไม่เวิร์คสำหรับเด็กที่เริ่มหัดอ่านก็เป็นได้
comment52:ผมไม่รู้ระบบใหม่ดีหรือไม่ดี แต่มันมีคำถามคาใจผมตลอด ระบบใหม่เน้นให้เด็กจำคำศัพท์ แบบภาษาอังกฤษ เลยให้สะกดแบบภาษาอังกฤษ จำเป็นคำๆไป 

ผมสงสัยว่า ถ้าเจอคำใหม่ๆ ที่ไม่เคยเห็นมาก่อนก็อาจไม่รู้จักหรืออ่านไม่ได้ รึเปล่า แล้วจะรู้ไหมว่าเสียงของคำนั้นคือเสียงแบบไหน

แต่สมัยก่อนเราเรียนการผันวรรณยุกต์ การสะกดคำ ไล่เสียงเอาว่าตัวอักษรนี้ + สระ นี้เสียงจะเป็นแบบไหน ถึงแม่จะเจอคำใหม่ๆก็อ่านได้ (อาจไม่รู้ความหมาย)
comment52-1:เนี่ยะแหละครับ ที่ผมต้องออกมาเขียน แล้วก็คิดว่าเขียนละเอียดแล้วนะ หลายคนก็ยังไม่เข้าใจ
comment53:เฉยๆ หลานที่บ้านก็เรียนแบบนี้กันหลายคนไม่เห็นมีปัญหาเรื่องการอ่าน รักการอ่านหนังสือ อ่านเร็ว สะกดคำถูกต้องและทำความเข้าใจได้

ถ้าอยากรู้ว้าเรียนแบบนี้ได้ผลหรือไม่ ลองเทียบo-netภาษาไทยของโรงเรียนที่สอนแบบนี้กับสอนแบบเก่าดูสิ อย่ามัวเสียเวลามโนหรือคิดแทนเด็กเลย 

เราเป็นคนที่เรียนมาแบบระบบเก่า แต่เปิดใจพอกับระบบใหม่
comment53-1:ครับ ผลโอเน็ตสารสาสน์สูงกว่า เพราะมันคือผลสอบเด็กป.6 แต่ผมกำลังพูดถึงการที่คุณบังคับให้เด็ก3ขวบท่อง พยัญชนะ สระ ตัวสะกด มากมาย ทั้งๆที่วิธีเดิมมันไม่ต้องมาท่องอะไรแบบนี้
comment53-2:งั้นก็รอดูผลสอบของเด็ก3ขวบกลุ่มนี้ที่คุณว่าในอนาคตเลยค่ะ ว่าผลจะเป็นยังไง จะมีปัญหาการอ่านหรือไม่
ของแบบคิดเองไปก็เท่านั้น ถ้าไม่รอการพิสูจน์ 

แล้วถ้าจะบอกว่า การท่องจำ=บังคับ บ้านเราให้เด็กเกือบทุกคนเรียนภาษาจีนกลางซึ่งท่องจำตัวจีนเป็นร้อยๆตัวอยู่แล้วค่ะ เด็กบ้านเราคงชินกับการบังคับจนไม่ใช่ปัญหาแล้วหล่ะ อิอิ
comment53-3:ผล o-net ปัจจุบัน ส่วนึงก็มาจากเด็กอนุบาาลที่เรียนแบบใหม่มานี่แล่ะ เพราะเค้าสอนมาหลายปีแล้ว ไม่ใช่พึ่งมาสอนปีสองปี จขกท ดูแอนตี้การจำมากเลย เรียนอะไรก็ต้องใช้การจำอยู่แล้ว  แม้แต่ภาษาไทยพื้นๆยังต้องจำเลยว่าการันต์ใส่ตัวไหน ส่วนภาษาอังกฤษก็ต้องจำพ่อสระเวลาอยู่ในคำจะเปลี่ยนเสียงเสมอ
comment54:ผมว่ามันมีปัญหาแค่ตอนเริ่มๆเท่านั้นครับ  แต่ถ้าหาหากเราเริ่มจำกลุ่มอักษรที่ประกอบเป็นคำนั้นๆได้
เราก็จะอ่านได้เร็วเหมือนกันครับ   

เช่นถ้าให้เราไปอ่านนิยายซักเล่มนึง  เราจะอ่านจบเล่มโดยแทบไม่รู้สึกว่าต้องสะกดเลย

แต่ถ้าให้เราไปอ่านบทสวดมนต์  เราจะอ่านช้ามากๆ เพราะเป็นกลุ่มอักษรที่เราไม่คุ้นเคย 
เราจึงต้องสะกดแทบทุกพยางค์   แต่ถ้าเราเริ่มเคยชินกับภาษาบาลี  เราก็จะเริ่มอ่านได้เร็วขึ้นเรื่อยๆ เช่นเดียวกันครับ

ไม่ได้บอกว่าใครผิดหรือถูกนะ  ช่วงแรกผมก็ขัดใจกับวิธีสะกดแบบนี้ที่รร.สอนลูกผมเหมือนกัน
comment54-1:ปลายทางไม่มีวันสำคัญไปกว่า วิธีเดินทาง
comment55:Login เข้ามาเห็นด้วยเลยค่ะ ตกใจพึ่งเคยได้ยิน ยังงี้เค้าจะรู้จักสระเหรอค่ะ ไปสอบเข้าเรียนต่อ ป.1 เสียคะแนนภาษาไทยแน่นอนค่ะ โชคดีที่ลูกเรียน อ.3 แถวแจ้งวัฒนะเค้าไม่สอนแบบนี้ แล้วลูกก็อ่านออก เขียนได้หมดแล้วค่ะ พร้อมที่จะเข้าเรียน ป.1 แบบสบายๆเลยค่ะ
comment56:เรื่องแค่นี้ไม่รู้ว่าจะเถียงกันไปทำไม? จริงๆสมัยตอนเล็กๆ (ตอนนี้ 45) เท่าที่จำได้ก็ไม่เคยถูกสอนมาว่า ปอ แอ ดอ แปดนะ เวลาสอนให้เขียนก็จะประมาณว่าให้เขียนเรียงตามตัวเลย แล้วอ่าน เช่น แอ ปอ ดอ แปด แต่มาสมัยนี้(ไม่รู้ว่าเริ่มมานานเท่าไหร่แล้ว)​ ลูกชายตัวเล็กๆเค้าอ่านหนังสือ ก็จะประมาณว่าปอ แอ ดอ แปด นั่นแหละ เลยถามว่าคุณครูสอนให้อ่านแบบนี้เหรอลูก? ครับ. ก็จบนะ ผมก็ไม่ได้ทักท้วงอะไร เพราะผมถือว่า"การจะไปเชียงใหม่ สามารถไปได้ทั้งทางรถยนต์ รถไฟ และเครื่องบิน ยังไงก็ถึงเหมือนกัน ถึงจะช้าเร็วต่างกันก็เถอะ"
comment56-1:ใช่ครับ ช้าเร็วต่างกัน แล้วมันก็ลำบากกว่ากันด้วย เวลาอยู่หาดใหญ่แล้วจะไปเชียงใหม่ เขาเลยไม่ใช้รถยนต์ไปไงครับ
comment56-2:งั้นอย่างที่บอกเลยค่ะ รอดูผลสอบรวมๆเลย
ถ้าคุณบอกว่าระบบใหม่แย่มาก งั้นเราจะเปรียบกับการเดินเท้าให้ และแบบระบบเก่าเป็นการนั่งเครื่องบิน
แล้วมาดูกัน ว่าวิธีที่เหนื่อยกว่าอย่างที่คุณว่า ผลสัมฤทธิ์จะออกมาแย่กว่าหรือไม่
comment57:มันผิดหลักการมากๆนะคะ

อย่างภาษาอังกฤษ ยังสะกดเสียงตามตัว 
Bat = เบอะ + แอะ + เถอะ = แบท
ของเราก็ต้อง แบท = บอ + แอ + ทอ = แบท  

จะลำบากกว่าก็แค่จำตำแหน่งสระ  แต่ถ้าจะได้แล้วมันก็จะเป็นแบบนั้นตลอด  ไม่ได้เปลี่ยนอะไรเลย

แต่การที่โรงเรียนนี้สอนแบบนี้ คำใหม่ๆหรือคำที่ไม่คุ้น เด็กสะกดไม่ได้หรอกค่ะ นอกจากจะเสียเวลาฝึกๆๆๆให้มากกว่าการเข้าใจของเด็กที่เรียนแบบปกติแน่นอน
ถ้ามีเด็กๆที่เรียนแบบนี้แล้วเก่งภาษาไทยได้ คือสองกรณีค่ะ 
1. ที่บ้านสอนเพิ่มเติม (อาจจะสอนแบบเดิมให้เด็กเข้าใจ)
2. ฝึกๆๆๆมันเข้าไปค่ะ

การสอนแบบนี้ไม่ใช่การสอนให้เข้าใจด้วยเสียง  แต่เป็นการจำค่ะ  เพราะฉะนั้นก็ต้องให้ท่องจำเข้าไปให้ชินๆ
จะมีเด็กหลายๆคนที่พ่อแม่บ่นว่าลูกเรียนภาษาไทยอ่อน ไม่เข้าใจ  ก็อยากจะบอกว่าไม่ใช่เป็นเพราะตัวลูกๆของคุณเลยค่ะ  แต่เพราะการสอนแบบนี้มันไม่เอื้อสำหรับการเข้าใจในภาษาโดยธรรมชาติอยู่แล้วค่ะ
comment57-1:คุณสะกดผิดนะ

แบท = บอ - แอะ - ทอ --> แบท
comment57-2:57 เขาเทียบ สำเนียงไทย หลักไทย
57-1 สำเนียงต่างชาติยังไงมันก็เทียบไม่ได้ร้อยเปอร์อยู่แล้ว
ก็เทียบถูกแล้ว แบท แบต แบด ตามหลักจริงๆ ก็โดนเดียวกันหมดแค่ตามสำเนียงต่างชาติ
บอ แอะ ทอ แบ็ท (ตกไทยแต่จำได้ว่าเสียงสั้นใส่ไม้ไต่คู่)
นายน่ะอย่าเอาสำเนียง กับหลักภาษามาปนกัน
comment57-3:แต่วิธีใหม่ สำหรับภาษาอังกฤษ เราว่า Work ค่ะ
เพราะเด็กได้สำเนียงมาด้วย (อันนี้เด็กที่บ้านนะ)
comment58:เกลียด
กอ ลอ เอีย ดอ
เอ กอ ลอ อี ยอ ดอ
ส่วนตัวคิดว่าเปลืองสมอง

ถ้าจำหลักการอย่างท่านบนๆว่า
โดยไม่ใช้หลักท่องจำ ผมว่า ดีกว่าเยอะ
comment59:เรียนมาทั้งสองวิธี แบบเรียนเร็วใหม่ / ดรุณศึกษา ใช้ร่วมกัน
comment60:เข้าใจทางโรงเรียนที่เป็นหัวข้อนะ คือเด็กเล็กจะมีปัญหามากๆๆๆๆกับการเขียนคำ เพราะไม่รู้จะเอาไว้ตรงไหนดี คำว่าใบโบก เราสะกดว่า บอ ใอ ใบ บอ โอ กอ โบก แต่พอเป็นคำว่า กา กอ อา กา บางคำสระอยู่หน้า บางคำสระอยู่หลัง เด็กงงขั้นรุนแรงเลยค่ะ ส่วนคำอ่านตามวิธีปกติจะใช้ได้ดีตอนอ่านออกเสียง ทั้งนี้เราว่าให้ดูที่ตัวเด็กเถอะว่าวิธีไหนได้ผลในการเรียนรู้มากกว่ากัน มาถามผู้ใหญ่ก็ต้องเลือกอะไรที่ตัวเองคุ้นเคยอยู่แล้ว
comment61:จขกท มีอคติอะไรคะ
แล้ว จขกท มีงานวิจัยอะไรมาสนับสนุนว่า การอ่านแบบนี้ไม่ได้ผลคะ
การที่เราจะเขียน จะพูด จะวิพากย์ อะไรในสมัยนี้ กรุณาดูความเป็นไปได้ และอำนาจที่คุณมีด้วยค่ะ
ไม่ใช่ ผมไม่ชอบ เด็กคนนั้นอ่านไม่เห็นได้ ผมว่ามันไม่ดี มันไม่เวิร์ค เอาอะไรมาตัดสินคะ
จขกท มีลูกไหมคะ
ลูกอายุเท่าไหร่คะ
ลูกเรียนที่ไหน
ลูกอ่านหนังสือได้หรือยังคะ

อยากให้ทำความเข้าใจว่า การอ่านหนังสือได้ คือผลลัพธ์ปลายทาง
แต่การที่จะอ่านแบบไหนให้แตกฉาน เป็นเรื่องของแต่ละคนที่จะตัดสินใจให้กับลูกของตัวเองค่ะ

ลูกของเรา เรียนที่ รร ที่สอนอ่านแบบนี้ค่ะ
และลูกของเรา สอบเข้า รร สาธิต ที่เล่าลือกันว่าสอบเข้ายากที่สุดค่ะ
ลูกของเรา กลับมาอ่าน และสะกดในแบบเดิม ในชั้น ป1 ทั้งๆที่ตอนเริ่มอ่าน ลูกเราเรียนในเครือ แอ ปอ ดอ แปด ค่ะ ถึงสามชั้นปีค่ะ อ1-อ3
และลูกเราไม่มีปัญหาในการอ่านต่อเลย

เราตัดสินใจให้ลูกเรียนชั้นอนุบาลที่นั่นเพราะ สถานที่กว้างขวาง สะอาดสะอ้าน ครู และพี่เลี้ยงเต็มห้อง
เราไม่ได้เน้นเรื่องการเรียนเป็นหลักเลย เพราะเราเน้นให้ลูกเราไปพบปะมนุษย์ตัวเล็กๆคนอื่นๆ การที่ลูกเราอ่านได้เร็ว เพราะเรามีทริคช่วยและเราเอาใจใส่ลูกในเรื่องการเรียนเองด้วย

อย่าอคติล้วนๆ 
ขอร้อง
comment61-1:"สถานที่กว้างขวาง สะอาดสะอ้าน ครู และพี่เลี้ยงเต็มห้อง"

โรงเรียนอะไรครับ ขอทราบเป็นวิทยาทานด้วย
comment61-2:พื้นฐานมั่วๆ ฉาบฉวย มันอาจจะดีแค่ตอนแรกนะครับ

วิธีที่ถูกต้องและดีอยู่แล้ว ไม่มีทางแพ้วิธีการฉาบฉวยที่เห็นผลแค่ระยะต้นๆ แน่นอน
comment61-3:x7
comment62:ทำไมถึงคิดว่าการอ่านเรียงตัวเหมือนการอ่านแบบฝรั่งเป็นสิ่งที่ควรทำ งง หลักภาษาไทยมันก็ไม่ควรทำเลียนแบบภาษาอังกฤษ เพราะองค์ประกอบของการสะกดต่างกัน

อ่านเรียงตัวแยกสระแบบฝรั่ง คิดบ้างมั้ยว่าระบบภาษาไทยมันเป็นพยัญชนะ-สระแยกกันชัดเจน ภาษาไทยผสมสระมาให้เลยสำเร็จรูป เป็นสระผสม ถ้าอ่านแยกมันจะไม่ใช่สระภาษาไทย

A E I O U ของฝรั่งเอามาผสมเสียงกันอ่านได้ Head ก็มีสระสองตัวอ่านออกเสียงผสมกัน แต่ไม่ใช่กับภาษาไทยที่กำหนดในหนึ่งพยางมีสระตัวเดียว คำว่า เสีย สะกดด้วยสระเอีย ไม่ใช่สระ เอ อี ยอ ถ้าอ่านแบบหลังเท่ากับทำลายสระเอียไปเลยนะ

เปลี่ยนวิธีสอนได้ แต่แกนหลักของภาษาควรจะยังอยู่นะ
comment63:วิบัติอย่างแรง เอาภาษาไทยไปสะกดแบบนี้ วิวัฒนาการลงเหวสุดๆ 
การสะกดแบบเดิมทำให้ผันเสียงต่างๆได้แบบอัตโนมัติ แต่การสะกดแบบนี้จะผันเสียงยังไง
ภาษาไทยไม่ใช่แค่การเขียนการอ่านแต่รวมไปถึงการออกเสียงด้วย การเรียนแบบเดิมจะได้ครบหมดเลย อ่าน เขียน พูด
วิเคราะห์ในเชิงลึกแล้วมันเป็นการกลืนวัฒนธรรมด้านภาษา 
เอาภาษาไทยไปสะกดแบบภาษาอังกฤษ เอาภาษาไทยไปสะกดแบบแป้นคีย์บอร์ด 
เป็นการทำลายวัฒนธรรมภาษาของคนไทย ทำลายลึกถึงรากเหง้าของภาษาไทย 
วัฒนธรรมจะโดนทำลายไปทีละน้อย  แล้วมันจะส่งผลต่อเนื่องไปอีกหลายเรื่อง น่ากลัวไหมล่ะ

ของดีมีอยู่ไม่รักษา สรรหาของใหม่คิดว่าดีกว่าเก่า ปู่ย่าตายายสร้างไว้หายหมด ลูกหลานไม่รักษาสมบัติตัวเอง
comment64:การสะกดแบบนี้เป็นการสอนเพื่อทำข้อสอบครับ ไม่ใช่สอนให้รู้

คือเด็กจะรู้หรือเปล่าว่าคำนี้ใช้สระอะไร ตรงไหนคือตัวสะกดไม่สำคัญ
แต่สำคัญตรงที่ทำข้อสอบได้ก็พอแล้ว
comment65:ครับ ผมพอแล้วครับ ในเมื่อหลักการง่ายๆแค่นี้ ผมไม่รู้นะ ว่าพวกคุณไม่อ่านหรืออ่านแล้วไม่เข้าใจ แต่ผมรู้แค่ว่าการศึกษาไทยไม่มีวันพัฒนาหากพ่อแม่ ไม่มีความเข้าใจหรือให้ความสนใจเรื่องนี้ มุ่งแต่แก้ต่างว่าโรงเรียนลูกตัวเองไม่ได้อย่างงั้นอย่างงี้

คนที่เข้าเห็นด้วยส่วนใหญ่ เขายังเอาหลักวิชาการมาอธิบายประกอบด้วย อย่างคห.9 คห.16 คห.25 คห.41 คห.57 ยังไงเขาก็มีเหตุผล ว่าแต่คุณอ่านของเขาบ้างรึเปล่า ส่วนคนที่เข้ามาด่าก็ปรากฏว่าพูดอยู่ไม่กี่ประเด็น คือเด็กวางสระผิด ช่างเขา ฉันยังอ่านได้ ซึ่งเป็นประเด็นที่จขกท.เองอธิบายมาแล้วนับรอบไม่ถ้วน งั้นก็ปล่อยไปตามเวรตามกรรม ตอบมา2วันแล้ว ก็รู้สึกปวดหัวนิดๆ เอาเป็นว่าพอแล้วละกัน

การศึกษาไทย จงเจริญ
comment65-1:จขกท.ต้องเปิดใจ ยอมรับความเห็นต่างด้วย 
จขกท.หัวร้อน เอามาเป็นอารมณ์ทุกคห.ที่เขาเห็นต่าง คุณก็เลยเครียด

จริงๆกระทู้แบบนี้มีมาบ่อยแล้ว และทุกคนก็มึนตึ้บกับวิธีการสอนประหลาดๆผิดเพี้ยนแบบนี้ทั้งนั้น
แต่ไม่มีใครใช้อารมณ์แรงเหมือนจขกท.เลย

คนที่เขาตอบเขาไม่ได้คิดจะมาเป็นศัตรูคุณ เขาแค่ตอบจากมุมของเขา
แต่คุณก็ใส่เขากลับไปแรงเหมือนเขาเป็นโจร 3 ชายแดนภาคใต้
ผมอ่านแล้วผมยังเครียดแทนเลย


ปล. ผมเกลียดการสอนแบบสารสาสน์นะ  แต่วิธีแสดงความเห็นของจขกท.นี่พาเครียดพอกัน
comment65-2:ยิ่งกว่าวิธีการอ่าน
ก็วิธีการคิด นี่แหล่ะค่ะ
จะจัดการอย่างไรกับคนที่ไม่เห็นด้วยกับตัวเอง
จะต้องเครียด โมโห ดุร้าย ใส่อารมณ์กับทุกคน
หรือทำความเข้าใจในมุมมองของเขา และปล่อยวาง
comment66:ผมกับภรรยาก็มีความคิดเห็นเรื่องการสอนผสมคำของโรงเรียนเครือนี้ เหมือนๆกับที่ จขกท. ชี้แจงให้ฟัง
ทั้งๆที่โรงเรียนอยู่ใกล้บ้านแท้ๆ ก่อนจะทราบเรื่องนี้ ก็วางแผนให้แกได้เรียนใกล้บ้านอยู่แล้ว
สุดท้ายก็เลือกโรงเรียนอื่น ที่สอนอ่านแบบเก่า
comment67:การสะกดคำแบบเก่ามันแยกแยะคำพ้องรูปได้ง่ายนะ ยกตัวอย่างเช่น

หอ-แอ-งอ = แหง  

หอ-งอ-แอ = แหง

พอ-เอ-เพ ลอ-อา-ลา = เพลา

พอ-ลอ-เอา = เพลา

ถ้าเป็นแบบใหม่จะสะกดเหมือนกันเป๊ะแต่อ่านต่างกัน ส่วนตัวเลยชอบการสะกดคำแบบเก่ามากกว่า
comment68:แบบเก่าน่าจะอ่านง่ายกว่า แต่จะไปซีเรียสทำไมคะ ในเมื่อหลังจากที่เราอ่านเป็นแล้ว หรือตามหนังสือทั่วไป มันก็ไม่ได้เขียน แจกแจงการสะกด "กอ-อา=กา" ให้เห็นอยู่แล้ว 

ทั้งนี้ทั้งนั้น การที่เด็กจะอ่านหนังออกหรือไม่ออก ในวัยที่เหมาะสมนั้น คนที่มีบทบาทสำคัญในการช่วยกันกวดขันเด็กๆในเรื่องทักษะการอ่าน คือ พ่อแม่และผู้ปกครองนั่นเอง

รุ่นเราก็เรียนแบบเก่า เท่าที่จำได้ช่วงนั้นที่บ้านเรารับหนังสือพิมพ์ทุกวัน เวลาพ่อขับรถพาไปข้างนอกเค้าจะให้เราอ่านข่าวให้ฟัง ตอนนั้นเรียน ป.1 เทอมปลาย อ่านยังไม่คล่องแต่สะกดได้ดีแล้ว เราก็อ่านคำที่อ่านได้ไปคำไหนไม่ได้พ่อเราจะช่วยบอกวิธีสะกด....เป็นแบบนี้บ่อยครั้งเข้าเราก็เริ่มอ่านได้โดยไม่ต้องสะกดในคำง่าย >>> ไม่เกินป.2 เทอมปลายก็อ่านหนังสือทั่วไปได้คล่องแล้ว

แต่ก็เห็นบางคนในรุ่นเดียวกัน ป.4 แล้วก็ยังอ่านหนังสือไม่ออก ก็ไม่แน่ใจว่าที่บ้านคงไม่มีเวลากวดขันการอ่าน ทำให้เกิดปัญหาในการเรียนเพราะอ่านได้ช้ากว่าเพื่อนในชั้นเดียวกัน
comment69:การสอนอ่านแบบที่...จขกท.พูดมาเค้าสอนระดับเด็กอนุบาลคะเพื่อที่จะให้เด็กเขียนถูกแต่พอโตหน่อยจะสอนการผสมเสียงและให้เข้าใจระบบมากขึ้น...เราว่ามันง่ายกับเด็กดีนะคะ ปล.ตอนเด็กเขียนคำผิดบ่อยเพราะสะกดคำแบบดั่งเดิม...มึนคะ55เถียงครูทั้งที่ตัวเองผิดแต่พอโตและเคยเป็นครูอนุบาลจึงรู้จักวิธีนี้ยอมรับว่ามาง่ายต่อเด็กมากจริงๆ
comment70:แบบเก่าก็ไม่ได้ยากอะไร ส่วนแบบใหม่ "งง" ครับ ก็เหมือนวิชาคณิตศาสตร์ที่มีวิธีคิดลัดแบบรวดเร็วที่หนังสือบางเล่มพยายามสอน แต่ผมก็ไม่เคยใช้ เพราะวิธีเดิมมีหลักของมันและไม่ต้องจำอะไรที่เกินจำเป็น
comment71:น้องอยู่ป.1ก็โดนสอนมาแบบนี้  น้องจะจำคำแล้วอ่านเอาเลย แต่จะอ่านได้เฉพาะคำที่จำได้ เช่น กาน แต่พอเปลี่ยนตัวสะกดเป็น กาย ปุป ไม่สามารถอ่านได้เลย  แต่มารื้อสอนใหม่หมด  พอสอนแบบเก่าน้องบอกเลยว่าอ่านง่ายกว่าเดิมเยอะเลย
comment72:การสอนแบบนี้ไม่ใช่ของใหม่ครับ สี่สิบกว่าปีก่อนก็สอนแบบนี้ ผมทันได้เรียน น่าจะเป็นรุ่นที่มีสามเทอมรุ่นสุดท้าย ถัดจากนั้นปีนึงก็เป็นระบบใหม่(ระบบปัจจุบัน) ที่มีการเรียน ปิติ มานะ ชูใจ นั่นแหละครับ
การสอนแบบนี้ จะทำให้การเขียนไม่ผิดครับ แต่เด็กต้องมีความเข้าใจในเรื่องสระ วรรณยุกต์ให้ดี
ไม่ต้องเป็นห่วงเด็กหรอกครับ เค้าปรับตัวได้
การสอนแบบปัจจุบันก็แสดงให้เห็นแล้วว่า เด็กส่วนหนึ่ง ซึ่งมีจำนวนมาก เขียนผิด
ชนิดถ้าเป็นรุ่นผม ป้าครู(ขออภัยที่นำชื่อท่านมาเอ่ย)ฟาดด้วยกระบอกไม้ไผ่ผ่าครึ่งแน่

เด็กเก่าอักษรเจริญ และวชิราวุธวิทยาลัย
comment72-1:น่าจะรุ่นใกล้กันค่ะ แต่ของเราโรงเรียนคาทอลิก จากปสก.การสอนแบบนี้ไม่ใช่ของใหม่แน่นอน 
แล้วนักเรียนยุคนั้นก็อ่านออก เขียนได้ พื้นฐานแน่นปึก
comment72-2:เรียนทั้งแบบเรียนเร็วใหม่ กับ ดรุณศึกษา วิธีการผสมต่างกัน แต่ก็ได้ทั้งคู่
comment72-3:สวัสดีครับ อ.ษ. + วชิราวุธวิทยาลัย เช่นกัน
comment73:คอ นก รีด
comment74:เราเห็นด้วยกับจขกท.ค่ะ

และเราขอเถียง ขอค้านหัวชนฝาเลยว่าการสะกดแบบเดิมจะทำให้เด็กเขียนผิด ขอโทษนะคะ เราก็เติบโตมากับการสะกดแบบเดิม เราก็ไม่เห็นจะเขียนไทยมีปัญหาตรงไหน ตรงกันข้ามเราเขียนถูกเยอะด้วย (เหตุผลคือ ตอนเด็กๆเราอ่านหนังสือเยอะ ทำให้เรามักสะกดคำได้ถูกต้อง)

เราว่าแบบใหม่งง อีกอย่าง แบบเก่าก็ไม่ได้มีปัญหาอะไร ไม่ได้ทำให้เด็กงงจนเป็นปัญหาใหญ่แบบนั้น ก็ไม่เห็นต้องไปแก้ เราว่าคนคิดเอาเวลาไปยัด คะ ค่ะ ใส่หลักสูตรยังจะดีกว่า เพราะสมัยนี้คนใช้ผิดกันเยอะเหลือเกิน
comment75:อาจจะอ่านได้เหมือนกัน แต่ประเด็นคือ มันกำลังทำลายระบบโครงสร้างของภาษา หรือเปล่า อ่านได้ แต่ไม่รู้ระบบไม่เข้าใจโครงสร้าง มันก็นกแก้วนกขุนทองนั่นแหละ มันส่งผลต่อระบบการคิด และการประมวลผลสิ่งต่าง ๆ ด้วย ระบบนี้อาจจะทำให้เด็กเรียนวิทยาศาสตร์ได้ดี แต่ในทางสังคมศาสตร์ มนุษยศาสตร์ เด็กที่โตขึ้นมาจะไม่สามรถคิด วิเคราะห์ วิพากษ์ ได้เลย เพราะระบบโครงสร้างทางภาษาสอนมาแบบท่องจำ นั่นต่างหากที่เป็นปัญหาใหญ่
comment76:ถ้าจะให้เสียงสะกดตรงตามคำต้องเปลี่ยนเสียง ปอ เป็น ปะ เสียง ดอ เป็น ดะ เวลาสะกดก็ออกเสียง
ปะ แอ ดะ เร็วๆจะใกล้เคียง แปด ที่สุด กว่าปอ-แอ-ดอ หรือ แอ ปอ ดอ
ส่วนการวางสระก็แค่จำการใช้สระว่าวางตำแหน่งอย่างไร สระ แ- ก็จะต้องเติมพยัญชนะในส่วนที่เป็นเครื่องหมาย - ครับในแบบเรียนมีแน่น่อนไม่ต้องห่วงเรื่องการวางตำแหน่งผิด ไปห่วงการออกเสียงดีกว่านะครับ
comment76-1:ผมจบครูคณิตแต่สอนอยู่รร.เล็กๆที่ต้องสอนทุกวิชาเพราะจำนวนครูมีน้อย กำลังทำวิจัยในชั้นเรียนเรื่องการออกเสียงสะกดคำอยู่ คิดว่าการปรับเปลี่ยนวิธีการสอนจากหลักสูตรนั้นสามารถทำได้ แต่ก็ต้องคำนึงถึงตัวนักเรียนด้วยว่า วิธีการสอนนั้นๆ มันส่งผลกระทบในแง่ภาระการจำต่อตัวเด็กหรือไม่ด้วยครับ
comment77:ผมลองถามเพื่อนในกลุ่ม 4 คน มีเรียนทั้งสองแบบอย่างละสองคนเลย ผมว่าพวกเค้าก็ไม่มีปัญหาการอ่านเขียนภาษาไทยนะ  ผมว่าสองหลักสูตรนี้คงให้ผลไม่ต่างกันแบบมีนัยยะมั้งครับ

ผมว่าเจ้าของกระทู้ดูหัวร้อนกับคนที่เข้ามาไม่เห็นด้วยแปลกๆนะ แถมมีระบุชื่อโรงเรียนชัดเจนอย่างกับเข้ามาเพื่อดิสเครดิทโรงเรียนโดยเฉพาะเลย หรือว่าผมคิดมากไปเองหว่า
comment78:คือถ้าจะอ่านแบบสระก่อนพยัญชนะก็ควรทำไปทั้งระบบเลย ไม่ใช่แยกอ่านตามตัวที่มาก่อนเพราะมันจะกลายเป็นจำอย่างเดียวไม่มีระบบใดๆมารองรับ 

วิธีการอ่านแบบเดิมมีการออกแบบที่เป็นระบบอยู่แล้ว สะกดแล้วสามารถออกเสียงได้ง่าย 

อยากคนที่เปลี่ยนรูปแบบว่ามีเหตุผลอย่างไรในกรณีนี้
comment79:โชคดีที่เราเรียนแบบเก่าอยู่ พอมาเจอน้อง เรียนเอกชน เรานี่หัววิ้งเลย สอนอ่านเรียงตัวได้ไง พอเราสอนให้ถูกก็ไม่เอาละทีนี้
comment80:เราไม่ได้เรียนมาแบบนี้เลยไม่คุ้น
แต่สุดท้ายปลายทาง คือ เด็กต้องจำเป็นภาพกลุ่ม สระ พยัญชนะ ไม่งั้นอ่านไม่ได้ 
คงไม่มีใครมานั่งสะกดไปเขียนไป ทุกคนเขียนด้วยภาพของคำที่อยู่ในสมองทั้งนั้น
comment81:ระบบใหม่มันขึ้นอยู่กับความจำล้วนๆเลย
ใครที่เถียงว่าเรียนระบบใหม่มาแล้วสามารถสะกดถูกอ่านถูกน่ะ
ยอมรับเถอะว่าคุณสามารถทำได้เพราะใช้การจำเป็นคำๆเอา
ซึ่งมันต่างจากระบบเก่าที่สอนให้รู้วิธีประสมคำและเสียง

ระบบใหม่มันจะไปคล้ายกับภาษาอังกฤษ คือสะกดออกมาเสร็จต้องมาจำวิธีออกเสียงเป็นคำๆไปเพราะคำศัพท์อังกฤษแทบทุกคำจะออกเสียงไม่ตรงกับตัวสะกดที่เห็น ซึ่งการจำเป็นคำๆไปนี่ไม่ใช่วิธีที่ดีเลยเมื่อเทียบกับว่าเรามีระบบที่สอนให้ประสมเสียงเองเป็นอยู่แล้ว
comment82:แบบใหม่ เหมือนจะเน้นการเขียน มากกว่าการอ่าน แต่ทำไมเด็กสมัยนี้เขียนผิดกันเยอะจังคะ
comment83:ถ้ามีสอนแบบนี้อีกซัก 1 ศตวรรษ

สระเอีย สระเอา ฯลฯ

จะมีคนออกมาบอกว่าไม่จำเป็น ตัดทิ้งไหม

อย่างคำว่า "เหมา" ถ้าแบบใหม่ คือ เอ-หอ-มอ-อา แบบนี้หรือ?

มันควรจะ เป็น หอ-มอ-เอา = "เหมา"
หลักสูตรมันควรจะเอา "สระเอา" มาใช้ออกเสียงนะ ไม่ใช่ "สระเอ" กับ "สระอา"

ตามที่ จขกท. แบบนี้อาจจะต้องจำศัพท์อย่างเดียวว่าคำนี้ออกเสียงแบบนี้นะ

อย่างคำว่า "เพลา" ถ้าแบบใหม่จะสะกดได้ เพ-ลา อย่างเดียวเลย สะกดคำว่า พอ-ลอ-เอา = เพลา ได้ไหม

ยังสงสัยอยู่ลูกใครที่เรียนแบบนี้จะพูดไทยสำเนียงฝรั่งไหม
comment84:สอนแบบ พิมพ์แป้นพิมพ์ คีย์บอร์ดคอมไง
comment85:เห็นการเรียงตัวแบบนี้แล้ว...ถ้ามีหลานมาขอให้สอนการบ้าน...เราจะโทรกลับไปถามอาจารย์ว่าเราควรทำไงดี...เราต้องไปลงเรียนเพื่อที่จะสอนหลานแบบหลักสูตรใหม่นี่ด้วยแล้วค่ะ ..งงในงง 






เอ.กอ.อา >>เราไม่เข้าใจว่า...ออกมาเป็นเกาได้ไง ถ้าไม่เขียนใส่กระดาษ (อาจจะต้องกลับไปเรียนอีกรอบ)
comment86:สำหรับคนเรียนโรงเรียนคริสต์มาตลอด ตั้งแต่ ป.เตรียม ยันมหาลัย แบบเรานี่เกาหัว ฮา
ตกลงแบบไหนใหม่ แบบไหนเก่ากันแน่  ตกลงทั้งประเทศนี่ไม่ได้สอนแบบเดียวกันหรือนี่ ฮา
แล้วก็เพิ่งรู้ว่าที่ผ่านมาตัวเองเรียนหลักสูตรแห่งโลกอนาคตอยู่หรอกหรือ
แอ กอ งอ แกง
สอ มอ สม ไม้โท ส้ม
หอ นอ ออ หนอ ไม้เอก หน่อ
comment86-1:2 คำล่างเหมือนกันครับ คำแรกไม่เหมือน ผมก็พึ่งรู้เหมือนกันว่ามีที่อื่นสอนแบบนี้ด้วย อาจจะเพราะเป็นโรงเรียนคริสต์รึเปล่า การสะกดเลยเป็นแบบภาษาอังกฤษ

น่าจะเพราะเมื่อก่นไม่มีโซเชียลทุกคนเลยคิดว่าที่ตัวเองเรียนมาเป็นการสอนมาตรฐานของกระทรวงศึกษาครับ
comment86-2:คำแรกไม่ใช่ละครับ

ต้องอ่านว่า กอ แอ งอ แกง

เด็กแค่จำว่าสระ เ แ โ ไ ใ อยู่หน้าสุดเสมอ แค่นั้นเอง (มีคำยกเว้นบางคำ)
comment86-3:ส้ม ไม่ใช่แจกลูกเป็น สอ โอะ มอ สม ไม้โท ส้ม เหรอครับ มันเสียงสระโอะไม่ใช่เหรอครับ
comment87:กอ เอ พูดเร็วๆมันเป็น "กอย กอย กอย กอย กอย กอย"  มันเป็น เก ยังไง มั่วจริง
comment87-1:ผมให้เด็กออกเสียง กะ ขะ คะ งะ แทน กอ ขอ คอ งอ เวลาสะกดคำก็ ออก เสียง กะ เอ แบบเร็วๆ 
เด็กที่บกพร่องด้านการออกเสียงในการสะกดคำ จะออกเสียงถูกอัตโนมัติครับ
comment88:การฝึกอ่านแบบแจกลูกสะกดคำ มีเหตุผลตามลักษณะภาษาไทยนะครับ

สำหรับท่านที่คิดว่าจะฝึกอ่านยังไงก็อ่านออกได้เหมือนกัน
ผมแนะนำให้สละเวลาอ่านหนังสือเล่มนี้ 
จะช่วยสร้างความเข้าใจเกี่ยวกับเรื่องนี้ได้มาก

"ลักษณะภาษาไทย"
ของ ศ.ดร. คุณบรรจบ  พันธุเมธา
http://e-book.ram.edu/e-book/t/TH101(41)/th101(41)-1-1.pdf

ฉบับเต็ม
http://e-book.ram.edu/e-book/inside/html/dlbook.asp?code=TH101(41)

.

หากจะบอกว่าฝึกอ่านยังไง ก็อ่านได้เหมือนกัน
ก็จะทำนองเดียวกันกับ จะเรียนแคลคูลัสไปทำไม ในชีวิตจริงก็ใช้แค่บวบลบคูณหาร

ภาษาไทยเรานั้น แต่เดิมมีการถ่ายทอดการฝึกอ่านออกเสียงโดยอ้างอิง "ฐานกรณ์"

การแจกลูกสะกดคำ คือ การฝึกให้เด็ก "คุ้นเคย" กับการ "เปล่งเสียง" 
โดยสัมพันธ์กับ "แหล่งกำเนิดเสียง" หรือส่วนของอวัยวะในช่องปาก ช่องคอ 
ซึ่งเป็นจุดเริ่มต้นของการกำเนิดเสียง

หากท่านลอง "อ่านออกเสียง" พยัญชนะไทย ตั้งแต่ ก - ฮ
ท่านจะพบว่า . . .

หากท่านอ่านออกเสียง ก ข ค ท่านจะรู้สึกที่คอ เพราะเสียงเริ่มเปล่งออกจากฐาน "เพดานอ่อน"

หากท่านอ่านออกเสียง จ ฉ ช ซ ท่านจะรู้สึกที่ฟันกรามลึกๆ เพราะเสียงเริ่มเปล่งออกจากฐาน "เพดานแข็ง"

หากท่านอ่านออกเสียง ด ต ถ ท ท่านจะรู้สึกที่ฟันซี่หน้าๆ เพราะเสียงเริ่มเปล่งออกจากฐาน "ปุ่มเหงือก"

หากท่านอ่านออกเสียง บ ป ผ ฝ พ ฟ ท่านจะรู้สึกที่ริมฝีปาก เพราะเสียงเริ่มเปล่งออกจากฐาน "ริมฝีปาก"

หากท่านอ่านออกเสียง ง ญ ณ น ม ท่านจะรู้สึกขึ้นจมูก ร่วมกันกับฐานที่เปล่งจาก เพดานอ่อน แข็ง ปุ่มเหงือก ริมฝีปาก

รายละเอียดเหล่านี้ จึงเป็นที่มาของการเรียงลำดับอักษรไทย จาก ก.ไก่ จนถึง ฮ.นกฮูก
นิยามเหล่านี้ อันที่จริงเป็นสมมติของนักภาษาศาสตร์
สาระคือปราชญ์โบราณท่านพยายามจำแนก แจงแจง 
ให้เห็นลักษณะการเกิดเสียงของภาษาไทย
ซึ่งภาษาอื่นๆ ก็มีลักษณะเช่นนี้เหมือนกัน

หากท่านพยายามออกเสียงสระในภาษาไทย
อะ อา อิ อี อึ อือ อุ อู . . . 
ท่านจะพบว่ามันคือลักษณะการ "ขับลม" สั้น ยาว ผ่านช่องท้อง กระบังลม หน้าอก ช่องคอ ช่องปาก
ลมนั้นไหลผ่านฐานกรณ์ พร้อมการเคลื่อนไหวของลิ้น และการขบฟัน ขยับรูปปาก ที่แตกต่างตามพยัญชนะ
มีเสียงสูงต่ำของวรรณยุกต์ ดั่งโน้ตดนตรี ที่ซึมซับรับจากโทนเสียงที่ได้ยินทุกวัน ช่วยควบคุมกำกับความหมาย 
จนเสียงเปล่งออกมาผ่านปลายปาก เป็นภาษาใช้สื่อสารกัน

เสียงสระนี้ เป็นนิยามสมมติของความลึกซึ้งและซับซ้อน ของการเกิดเสียงในลักษณะทางภาษาไทย
ไม่ใช่เพียงการสมมติ ขีดๆ เขียนๆ ประดับไว้ร่วมกับอักษรให้จำเป็นคำเท่านั้น

ในหลายภาษา เสียงของคำบางคำ เพียงแต่เปล่งออกมาก็ยังยาก
หากจะสมมตินิยาม เป็นบัญญัติไว้ ยากยิ่งกว่า 
จึงต้องฝึกฝน รับการถ่ายทอด จากการฟัง

หากจะถามว่าการฝึกอ่านแบบแจกลูกสะกดคำสำคัญยังไง
มันเป็นลักษณะการถ่ายทอดทางภาษาแบบ native นะครับ
เป็นสิ่งที่มนุษย์ทุกชาติ ทุกภาษา ทุกเผ่าพงศ์พันธุ์ ถ่ายทอดกันมารุ่นต่อรุ่น

.

การเริ่มต้นฝึกอ่านโดยแจกลูกสะกดคำ 
จะช่วยสร้างทักษะ ให้เด็กสร้างความคุ้นเคย 
โดยใช้ "ความจำ" ช่วยสร้าง "การรับรู้อัตโนมัติ" ในการสร้างคำ สร้างประโยค จากการฝึกอ่าน
ไปพร้อมกับการที่อวัยวะภายในช่องท้อง ทำงานผสานกันกับอวัยวะภายในช่องคอ ช่องปาก 
จนเปล่งเสียง ถ่ายทอดสารที่ต้องการสื่อ

เหนือกว่าการอ่านออกเขียนได้ คือ พัฒนาการในการซึมซับสุนทรียภาพทางภาษา

เด็กสมัยนี้พูดไม่ชัด ผันวรรณยุกต์ไม่ได้ และขาดจินตนาการในการใช้ทักษะทางภาษา
โดยส่วนตัว ผมคิดว่านี่คือผลลัพธ์ของการเปลี่ยนวิธีถ่ายทอดโดยไม่อ้างอิงลักษณะภาษาไทยแบบเดิม

มองอย่างใจกว้าง โลกมันเปลี่ยนไป จะเอาด่วน เอาเร็ว เอาอ่านออกเขียนได้ ง่ายๆ เร็วๆ ก็คงทำได้จริง
หากท่านคิดว่าต้องการเพียงแค่ให้บุตรหลานอ่านออกเขียนได้ ก็ตามนั้นครับ

แต่อย่างน้อยการฝึกฝนทักษะการใช้ภาษาโดยอ้างอิงฐานกรณ์ตามหลักสัทศาสตร์
จะเป็นพื้นฐานให้เด็กสามารถเรียนรู้ภาษาต่อๆ ไปได้ง่าย
หากภาษานั้นๆ มีลักษณะภาษาคล้ายคลึงกันครับ
comment88-1:
comment89:เราอุตส่าห์สรรหาปรับเปลี่ยนวิธีสะกดเพื่อให้เขียนง่ายตามฝรั่ง แต่ปัจจุบันฝรั่งเน้นสอนโฟนิคส์ออกเสียงผสมสระและตัวสะกดแบบการแจกลูกสะกดแบบไทยนี่แหละ
comment89-1:คนเรามักไม่พอใจในสิ่งที่ตัวเองมีครับ 555
comment90:เห็นด้วยกับ จขกท ทุกประการ
comment91:สะกดแบบใหม่นี่ไม่ได้เรียกว่าสะกดแล้ว เด็กมันต้องท่องล้วนๆ เลย แทนที่จะเอาสมองไปทำอย่างอื่นที่มันสร้างสรรค์

จำตำแหน่งสระผิดนี่เป็นข้ออ้างที่ปัญญาอ่อนมากมาย สระมีไม่กี่สิบตัว ทำเป็นจำไม่ได้ แต่ดันจำการเรียงลำดับของตัวอักษรในคำศัพท์หมื่นๆ คำได้

โรงเรียนไหนสอนแบบใหม่ ผมถือว่าเป็นความมักง่าย ชุ่ย แก้ปัญหาแบบโง่ๆ โดยทำให้ปัญหาหนักขึ้นไปอีก 

ไม่ให้ลูกหลานไปเรียนเด็ดขาด

ผมเรียนแบบเก่า วิธีสะกดอย่างถูกต้อง อนุบาลสองปีก็อ่านหนังสือเป็นเล่มๆ ได้แล้ว เด็กสมัยนี้มีเตรียมอนุบาลแล้วอนุบาลอีกสามปี เข้า ป.หนึ่ง ป.สองยังอ่านไม่คล่องเลย 

ยิ่งผู้หญิงเกินร้อยละ 90 ใช้ คะ ค่ะ จ๊ะ จ้ะ ผิดหมด 

แค่นี้ก็สะท้อนถึงความถอยหลังลงคลองของระบบการศึกษาของบ้านเราแล้ว
comment92:จากที่เคยผ่านประสบการณ์สอนที่ ร.ร. ที่ จขกท. กล่าวมาบอกได้คำเดียวว่าจริงเลยครับ เด็กที่นี่อ่านช้า และเขียนผิดๆ ถูกๆ ถ้าเทียบกับ ร.ร. ในระดับใกล้เคียงกันที่สอนแบบเดิม อ่านและเขียนได้ดีกว่าจริงๆ ครับ (ผมเคยสอนตั้งแต่ระดับ ม.2-5) คิดแล้วก็เศร้า แต่ที่ดีของ ร.ร. นี้ คือลายมือสวยครับ ตั้งแต่ครูไปจนถึงนักเรียน(เพราะต้องคัดลายมือตลอด 555)
comment93:ท่าทางจะว่างมากสินะครับ 555
กระทู้เก่าเห็นว่าจะมาตอบตอนปิดเทอม นี่มากระทู้ใหม่อีกแล้ว???
https://pantip.com/topic/36784095
เปิด ๆ ใจรับฟังความคิดเห็นของคนอื่นบ้างก็ดีนะครับ เผื่อชีวิตนี้จะได้มีเรื่องเครียดน้อยลง
comment93-1:ไม่มีเด็กคนไหนว่างได้จากการศึกษาไทยหรอก ที่มาเขียนนี่คืออึ้งมาก พึ่งรู้จริงๆ และคาดว่าไม่ควรปล่อยไว้ ไม่น่าจะไร้สาระอะไรนะครับ

และที่สำคัญ ผมก็แค่เด็กม.4อารมณ์ร้อนคนหนึ่ง ที่ไม่เคยคิดว่าตัวเองมีพิษมีภัยอะไร และผมก็คงไม่กล้าที่จะไล่จับผิดเด็กที่อ่อนกว่าหลายสิบปีแล้วมาโชว์ถ่อยผ่านเม้นที่นอกจากไม่มีเนื้อหาอะไรที่เป็นประโยชน์แล้วยังจะมาชวนทะเลาะอีกนะครับ มันไม่ใช่ลักษณะผู้ใหญ่ที่ดี

รับฟังความเห็นคน หึ ในเมื่อผมมีจุดประสงค์การเขียนของผมที่แน่วแน่ นักวิชาการหลายคนเขาก็เห็นด้วย จะมีก็แต่มนุษย์แม่ที่คอยแก้ต่างให้รร.ลูกตัวเอง จะให้ผมเปิดใจรับฟัง แล้วบอกว่าครับๆๆๆ เดี๋ยวไปศึกษามาใหม่ อย่างนี้น่ะหรอ ในเมื่อมันคือหลักการที่ทางวิทยาศาตร์ที่พิสูจน์ได้ง่ายๆ และผมไม่เคยคิดจะรับฟัง คนที่เขาไม่รับฟังผมก่อนอยู่แล้ว

เอาเป็นว่า ผมได้ทำหน้าที่ที่ผมต้องการจะถ่ายทอดความรู้ได้เสร็จสิ้นแล้ว มิได้มากร่างเม้นเหมือนบางคน ยังไงก็จะควบคุมอารมณ์ให้ได้มากกว่านี้

สวัสดี
comment94:ไม่เคยคิดจะส่งลูกเรียนรร.นี้เลยค่ะ
รับไม่ได้กับแนวคิดการสอนภาษาไทยแบบนี้มาก
เลวร้าย
comment95:ผมว่ามันเป็นเรื่องการให้ความสำคัญที่การออกเสียงหรือการสะกดคำมากกว่ากัน 

แบบทั่วไปที่สอน ปอ-แอ-ดอ แปด คือให้ความสำคัญที่การออกเสียงว่าพยัญชนะคือสิ่งที่ให้ความสำคัญที่สุดต้องออกเสียงอย่างถูกต้องเป็นอันดับแรกแล้วจึงให้ความสำคัญกับสระและวรรณยุกต์ตามมา การสอนแบบนี้จะทำให้เด็กออกเสียงคำได้ง่ายและถูกต้องชัดเจน ส่วนเรื่องความสับสนตำแหน่งในการเขียนสระว่าต้องอยู่ข้างหน้า ข้างบน ข้างล่าง หรือข้างหลัง ก็ใช้โปสเตอร์สระและวรรณยุกต์ที่มีขายกันทั่วไปนั่นแหละมาให้เด็กดู พอเด็กจำตำแหน่งของสระต่างๆได้ก็จบเรื่อง ไม่ต้องมานั่งสอนเรื่องนี้อีก ไปสอนการใช้ตัวสะกดในแม่ต่างๆและคำพ้องรูปพ้องเสียงได้เลย ซึงการสอนแบบนี้ถือว่าเหมาะสมกับการสอนภาษาไทยมากที่สุดแล้ว เอาไปเทียบกับภาษาอังกฤษมันไม่ได้หรอกเพราะสระในภาษาไทยมีเยอะมากไม่เหมือนกับภาษาอังกฤษที่มีแค่ 5 ตัว

ส่วนแบบสารสาสน์จะเน้นที่รูปแบบการเขียนให้ถูกมากกว่าเน้นที่การออกเสียง วิธีการนี้ไม่ผิดแต่มันเรียนรู้ยากกว่า ถ้าวัดกันที่การเขียนเด็กที่เรียนแบบนี้เขียนถูกต้องกว่าแต่ออกเสียงได้เฉพาะคำที่เคยเจอ ดังนั้นเด็กจะต้องเรียนรู้คำเยอะมาก ถ้าการวัดผลอยู่ที่การสอบคำไหนเด็กเคยเจอจะเขียนถูกถ้าไม่เคยเจอจะเขียนไม่ได้ ซึ่งต่างกับเด็กที่เรียนมาแบบทั่วไปที่อาจจะเขียนให้ออกเสียงเหมือนกันได้แต่สะกดไม่ถูก 

พอโตขึ้นเรียนรู้มากขึ้นมีประสบการณ์มากขึ้น การสอนทั้ง 2 วิธีนี้ก็ได้ผลที่ไม่ได้แตกต่างกันหรอกครับอยู่ที่ตัวเด็กเองล้วนๆ จุดต่างมันอยู่ที่วิธีของสารสาสน์ทำให้เด็กเล็กทำข้อสอบวัดผลการเรียนรู้ได้คะแนนสูงกว่าเพราะเขียนถูกทำให้โรงเรียนถูกประเมินสูงทั้งๆที่ความจริงเด็กที่ถูกสอนด้วยวิธีที่ต่างกันไม่ได้เก่งไม่ได้ฉลาดไปกว่ากัน มันก็เหมือนเวลาเอาคนที่ติวเก็งข้อสอบมารู้ว่าอันไหนออกข้อสอบอ่านแค่นั้นที่เหลือไม่ให้ความสำคัญมากนักกับเด็กที่อ่านมาทั้งหมดแต่ไม่ได้เก็งว่าจุดไหนออกสอบมาทำข้อสอบชุดเดียวกันแหละครับ เด็กที่เก็งมาก็ได้คะแนนสูงกว่าแต่ในความมเป็นจริงไม่ได้แปลว่าเด็กคนนี้จะเก่งกว่าอีกคนครับ 

สรุปง่ายๆละกันว่าสารสาสน์ใช้วิธีที่ตอบโจทย์กระทรวงศึกษาที่วัดระดับเด็กว่าเด็ก ป. 1 ควรรู้จักและเขียนคำต่างๆได้อย่างน้อยกี่คำ ป. 2 ควรได้อย่างน้อยกี่คำมาเป็นหลักในการปรับหลักสูตรนั่นแหละ มันคือทางลัดที่ทำให้โรงเรียนถูกประเมินคุณภาพสูงและอาจจะสูงกว่าความเป็นจริงเพื่อให้โรงเรียนดังทั้งๆที่เด็กก็ไม่ได้เก่งมากกว่าเด็กทั่วไปครับ เด็กจะเรียนแล้วเก่งไหมอยู่ที่เด็กเองว่าจะแค่จำๆไปหรือทำความเข้าใจเพื่อสร้างรูปแบบการเรียนรู้ของตัวเองครับ
comment96:ผมคิดว่าที่เขาสอนแบบเรียงตัวนี่เขาสอนเพื่อให้เด็กใช้คัดลายมือมากกว่าครับเพราะผมก็โตมาแบบนี้

เวลาคัดก็จะได้เขียนเรียงตามช่องไปเรื่อยๆสมัยอนุบาลผมก็เริ่มเรียนแบบนี้

แต่พอโตมาเขาก็สอนการใช้สระแบบที่จขกท.บอกนั่นแหละ 

ซึ่งผมก็ไม่ได้รู้สึกเหนื่อยอะไรเลยผมว่าคุณแค่คิดโดยมองจากผลลัพธ์เหมือนๆกับคนที่คุณแย้งนั่นหละครับ

คิดไปเองว่าไร้ประโยชน์ เสียเวลา แต่มีเหตุผลอะไรที่ต้องไปเร่งการเรียนรู้ของเด็ก เรื่องการสะกดคำผิดก็อีก

ทำไมคุณถึงคิดว่าเพราะวิธีนี้คุณเคยไปถามเด็กที่สะกดผิดมารึยังจำนวนกี่คนจากกี่สถานศึกษา

ผมคิดว่าคงยากที่จะบอกให้คุณยอมรับระบบที่ต่างจากที่คุณเคยเติบโตหรือที่คุณเคยใช้ชีวิตมาก่อน

แต่ผมก็ขอบอกกับคุณและคนอื่นๆในฐานะคนที่เติบโตมากับระบบใหม่นี้เหมือนกันว่ามันไม่ได้ลำบากหรือแย่อะไรเลย

เพราะทุกการเรียนรู้ของผมที่ผ่านมาในโรงเรียนมันไม่มีอะไรที่ไร้ค่าแม้สักอย่างเดียว
comment97:ฐานภาษามาจากการออกเสียงพูด จากนั้นมาเป็นตัวอักษร
เวลาเรียนก็ควรจะเน้นเรื่องการออกเสียงพูด-ออกเสียงให้เป็นก่อนแล้วค่อยมาเน้นเรื่องเขียน
นี่จะเอาเรื่องเขียนเป็นสำคัญ...
comment98:เราเรียนรร.รัฐ ตจว.ค่ะ อยู่ ป.1 ตอนปี2000 ทันแบบเรียนแก้วกล้า
แต่จริงๆ ตอนอยู่อ.2 พ่อก็เอาหนังสือเรียนป.1-2 มาให้อ่านให้ฝึกแล้วค่ะ พ่อเป็นครู -*-
เรียนตามหลักสูตรกระทรวงมาไม่มีปัญหาเรื่องการอ่านการเขียนเลยค่ะ ป.2-3 เราอ่านพ็อกเกตบุ๊คหนาๆ ได้แล้ว พออ่านหนังสือได้ พวกการเขียนมันจะตามมาเอง ยิ่งอ่านยิ่งจำศัพท์ได้ว่าเขียนยังไงสะกดยังไง
การสะกดคำแบบเก่า เราคิดว่าช่วยเรื่องการออกเสียงนะ คือสะกดแบบนี้ วิธีอ่านมันจะบลิ้งเข้ามาในหัวเลย  
เรื่องการเขียน เราก็เรียนมาแต่แรกแล้วว่า สระ พยัญชนะ ตัวสะกด วรรณยุกต์ วางแบบไหน ไ_ ใ_ _ี  เ_ีย เลยไม่มีปัญหาเรื่องการเขียนค่ะ

ส่วนแบบใหม่เนี่ยพอลองสะกดคำดูพูดตามตรงคือเรางงมากค่ะ ยิ่งพวกคำที่มีสระผสมนี่ โห อะไรเนี่ย คือถ้าไม่เขียนใส่กระดาษตามไปด้วยมีงงค่ะว่าคำอะไร -*-
comment99:คือตกใจมากเขาสอนแบบนี้ถ้าเขาเจอคำที่ไม่เคยเจอเขาจะอ่านออกเสียงได้ไหมนี่
ผมเรียนแบบ ปอ แอ ดอ แปด ก็จำได้ว่าเข้าใจตั้งแต่เด็กๆ เลยนะ จำหลักการได้นิดหน่อยก็จบแล้ว
comment100:จขกท.ก็ใช่ย่อย ฟาดงวงฟาดงาเวอร์ แนะนำว่าให้โทรหาลุงตู่แล้วขอนั่งเก้าอี้รมต.กระทรวงศึกษาเลยจ้า แหม
comment101:เรารู้สึกว่าที่ควรทำคือ ปรับหลักสูตรการสอนภาษาอังกฤษในไทยจะดีกว่า
แค่การออกเสียงตัวอักษรและคำศัพท์ก็สอนกันมาผิดๆ ตั้งแต่รุ่นเราแล้ว
และเรื่อง tense ก็ไม่เน้นสอนให้เด็กใช้ได้จริง
ทำไมชอบเอาเวลามาปรับอะไรที่มันก็ดีของมันอยู่แล้ว
แต่ไอ้ที่แย่ๆ ที่ควรปรับ กลับไม่ยอมปรับ
comment101-1:อันนี้จริงเลย
comment101-2:ถูกต้องเลยครับ
  รร.ลูกผม เป็น รร.คาทอลิก  สอนภาษาไทยหลักสูตรเก่าได้อย่างเป๊ะ  ลูกผม อนุบาล3 อ่าน-สะกด-เขียน ประสมคำได้เองอย่างคล่อง
  แต่ ภาษาอังกฤษ กลับไม่สอนแบบ phonic ?? โคตรงง
comment101-3:ถูกใจ
comment102:ความคิดเห็นนี้ถูกลบเนื่องจาก กระทู้นี้ถูกลบโดยระบบอัตโนมัติทั้งนี้เพื่อเป็นการรักษาบรรยากาศการสนทนา ของเพื่อนสมาชิกโดยรวมค่ะ
ความคิดเห็นนี้ได้ถูก Pantip.com ลบออกไปจากระบบแล้ว หากเนื้อหาที่ถูกลบยังคงถูกนำไปแสดงใน application หรือเว็บไซต์ใดๆ ทาง Pantip.com ไม่มีส่วนเกี่ยวข้องใดๆด้วย การดำเนินการทางกฎหมายกรุณาติดต่อผู้พัฒนา application หรือเว็บไซต์นั้นๆโดยตรงค่ะ
comment103:เอาตรงๆ การเรียนอ่านแบบใหม่เราว่าทำให้เด็กฝึกทักษะการอ่านได้ช้ากว่าแบบเก่าที่เราเคยเรียน ที่กล้าพูดเพราะเราเคยสอนให้หลานของลูกน้องเก่าแม่เราฝึกอ่าน ตอนแรกน้องก็สะกดแบบใหม่อ่านเท่าไหร่ก็อ่านไม่ได้สักที พอเราสอนสะกดแบบเก่าไม่นานก็เริ่มอ่านได้ เรื่องบอกว่าเรียนแบบใหม่ทำให้สะกดได้ถูกต้อง เราว่าเรื่องการสะกดไม่ใช่เรื่องที่ควรท่องจำตำแหน่งพยัญชนะหรือสระแต่ควรเป็นการจำแบบเป็นภาพมากกว่า ส่วนตัว(หรืออาจเป็นเฉพาะเราก็ได้)พอฝึกอ่านอย่างคำว่า "เกง" พออ่าน กอ-เอ-เก เก-งอ =เกง มันทำให้จำเป็นแผนภาพมากกว่า การฝึกแบบใหม่เราว่ามันเหมือนการฝึกท่องศัพท์ภาษาอังกฤษที่จำทีละตัวอักษร ถ้าเทียบการฝึกกันเวลาอ่านแบบภาษาไทยแบบเก่ากับแบบใหม่ แบบเก่าทำให้เราสามารถจินตนาการอ่านคำนั้นๆออกมาได้ง่ายกว่า อย่างศัพท์ภาษาอังกฤษที่เราท่องแบบจำทีละตัวอักษรกว่าเราจะออกเสียงถูกค่อนข้างต้องใช้เวลา แถมบางทีต้องนั่งฟังการออกเสียงของฝรั่งหลายรอบมากกว่าจะอ่านออก

แปะข่าวอันนี้ค่ะขนาดสมเด็จพระเทพท่านยังเล็งเห็นเลยว่าการสอนให้เด็กสะกดคำแบบใหม่ส่งผลต่อพัฒนาการทางด้านการอ่านของเด็กรุ่นใหม่ ทำให้เด็กสะกดคำไม่เป็นหรือยากลำบากในการสะกดคำเพื่อฝึกอ่าน เคยทรงมีรับสั่งให้กระทรวงฟื้นฟูการสะกดคำแบบเก่าด้วยซ้ำ http://www.manager.co.th/Qol/ViewNews.aspx?NewsID=9580000008032

*แก้ไขคำผิดค่ะ

เผื่อคนอ่านแล้วงงความเห็นของเรา
-การฝึกอ่านสะกดคำแบบเก่าของเราคือ สะกดแจกลูกคำ 
ตัวอย่าง เกลียด = กอ-ลอ-เอีย-ดอ =เกลียด
-การฝึกอ่านสะกดคำแบบใหม่ของเราคือ การสะคำตามพยัญชนะและสระทีละตัว
ตัวอย่าง เกลียด = เอ-กอ-ลอ-อี-ยอ-ดอ = เกลียด
comment104:ไอ้แบบที่โรงเรียนนั้นสอน มันไม่ใช่การผสมคำ มันเป็นแค่การจำตัวอักษรที่มีในแต่ละคำ ว่าแต่ลำคำมีอะไรบ้าง 

แต่หลักการอ่านแบบเดิม มันคือคำว่า"หลักการ" มันมีที่มาที่ไป มีกระบวนการ ถ้าเข้าใจกระบวนการปุ้บไม่ว่าจะเจอคำไหนก็อ่านได้

ฉะนั้น ถ้าสอนหลักการให้เข้าใจได้ ทีนี้จะหมดปัญหาเรื่องการอ่านโดยทันทีไม่ว่าจะเจอคำว่าอะไรก็ตาม

แบบแรกจึงส่งผล เพราะเมื่อเด็กเจอศัพท์แปลก ๆ หรือศัพท์ที่ไม่คุ้นเคยเด็กต้องคิดอีก

ยกตัวอย่างคำว่าเกลียด

แบบแรกสอน เอ กอ ลอ อี ยอ ดอ <--- ถ้าไม่มีคนนำไม่เคยได้ยิน และไม่รู้วิธีการผสมเสียง จะอ่านยังไง? 

แบบที่สอง เข้าใจหลักการผสมและรู้จักสละเอียด ก็ใช้หลักการ เสียงต้น กอ ผสมกับ สระ เอีย และตัวสะกด ดอ

ถ้าเข้าใจหลักการก็อ่านได้ แต่แบบแรก มันจับสละแยกหมดจนกลายเป็นคนละตัว
comment105:ผมเดาว่าไอ้หลักสูตรเนี้ย 
ที่มามันน่าจะเริ่มมาจากการที่ เราสอนภาษาไทยให้คนต่างประเทศ
ไม่ได้สอนคนไทย ที่ใช้ภาษาไทยในชีวิตประจำวัน 
มันจึงต้องเริ่มจากการ เขียน ต่อด้วยอ่านจากตัวหนังสือที่ถูกค้อง 
แล้วจึงไปการพูด เหมือนเราเรียนภาษาอังกฤษ
(มันเลยเริ่มมาจากโรงเรียนคาทอลิค แล้วพี่ไทยก็ลอกมาแบโง่ๆ)

ซึ่งต่างจากคนไทย ที่พูดได้แล้ว 
จึงเขียนจากการประสมเสียง แล้วค่อยอ่าน ที่ใช้กันทั้งประเทศ

ถ้าจะสอนต้องเอาไปสอนในโรงเรียน นานาชาติ 
ที่เด็กไม่ได้พูดภาษาไทย ในชีวิตปกติ มันถึงจะเหมาะสม


คนที่เอามาสอนเด็กไทยนี่ปัญญาอ่อนสิ้นดี!!!!!!!
เด็กพูดได้อยู่แล้วแทนที่จะให้เขาต่อยอดได้เอง ในเวลาที่ไม่ได้สอน
จากการอ่านและเขียนด้วยการผสมคำ

กลับต้องมารอครูเขียนคำศัพท์ ที่เขาพูดอยู่ทุกวันให้บนกระดาน!!!
comment106:จากที่อ่านมาร้อยกว่าความเห็น.........

ผมสรุปให้ฟังเลยแล้วกันครับว่า

ที่รร.นี้เขาสอนแบบนี้เพื่อป้องกันเด็กสับสน 
ระหว่างการเรียนภาษาไทย และภาษาอังกฤษครับ

ซึ่งปกติรุ่น30+ มานี มานะ กว่าจะเรียนภาษาอังกฤษก็ไปเริ่มที่ป.3
ที่เด็กอ่านภาษาไทยเป็นประโยคได้แล้ว

แต่ที่นี้ผม(เดา)ว่าเขาสอนทั้งสองภาษาพร้อมกันตั้งแต่ อนุบาลครับ
ฉะนั้นการเรียนภาษาไทยของเขาจึงเลือกวิธีสอนแบบที่เราใช้เรียนภาษาอังกฤษ
คือเขียนให้จำก่อน ด้วยวิธีที่กล่าวมาทั้งกระทู้
แล้วท่องให้จำจากการเขียนที่ถูกต้อง แล้วค่อยไปการพูด
การสอนภาษาไทยใน รร.นี้กลายมาเป็นรูปแบบนี้

แล้วพอนักเรียนโตมาซักหน่อยซักป.3(เดา)จึงค่อยใช้ระบบผสมคำแบบเดิม

ซึ่งการสอนแบบนี้มันดีกับเด็กต่างชาติ ที่ไม่ได้พูดภาษาไทย
แต่กับเด็กไทยจะทำให้เรียนได้ช้ากว่าเด็กปกติที่เรียนแบบเดิมครับ 


สรุปอีกที
เอาเป็นว่าพอเข้าใจได้ถึงเหตุผลครับ
ก็อยู่ที่การพิจารณาของพ่อแม่ก็แล้วกันครับ
comment106-1:ไม่เห็นจะเป็นเหตุเป็นผลตรงไหนเลย

สะกดคนละวิธีก็ดีอยู่แล้ว แยกง่าย

อยู่ๆ ทะลึ่งมาแปลงให้เหมือนกัน ทำให้สับสน แต่ดันบอกว่าเพื่อป้องกันการสับสน
comment106-2:อันนี้คือสอนเด็กนะครับ เด็กพูดเองยังไม่ชัดเลย ไม่ได้สอนผู้ใหญ่
สมัยก่อน กว่าจะเรียนภาษาอังกฤษก็ล่อไปป.3

แต่ผมก็เห็นด้วยกับคุณนะว่าเขาทะลึ่งเปลี่ยนทำไม

แต่ผมก็พยายามที่จะหาเหตุผลของเขา ว่าทะลึ่งทำไม
ก็เลยได้ออกมาว่าน่าจะเป็นเป็นข้อนี้นี่แหละครับ
comment106-3:ผมไม่เห็นประโยชน์ของการสอนแบบนี้
ลูกผม อ.3ยังได้ทั้ง2ภาษาจากที่โรงเรียนสอน

ภาษาอังกฤษ R A T -> เรอะ แอะ เทอะ -> RAT
ภาษาไทย  แ ร ด -> ร แอ ดอ -> แรด
พอบอกว่า แรด ภาษาไทย เด็กมันก็แยกเสียงได้ว่ามี รอ แอ ดอ
เด็กไม่งงนะครับ ภาษาไทยก็บอกไป หนูได้ยินเสียง สระ เอ แอ เอะ แอะ ไอ ใอ โอ  เอาไปไว้ข้างหน้า ที่เหลือวางไว้ตามลำดับที่แยกเสียงได้
comment107:ขอไข่ สละเอีย นอหนู  คือเขียน

กอไก่ ลอลิง สระเอีย ดอเด็ก  คือเกลียด

ลอลิง สระแอะ  คือและ

ภาษาไทยมีสระ พยัญชนะ วรรณยุกต์ นี่คือความสวยงามของภาษาไทย
comment108:ถ้าไม่ติดว่า โรงเรียนนี้ อยู่ใกล้บ้าน คงไม่ลูกเรียน. เทอมหน้า หาโรงเรียนใหม่ให้ลูกได้ละ
comment109:มาดูคะแนนโอเน็ต รร ระดับนี้ได้ค่าเฉลี่ยสูงกว่าค่าเฉลี่ยประเทศนิดเดียว ดีใจแล้วหรือ
ขนาดเด็กชนบท ช่วย weight ค่าเฉลี่ยประเทศลงตั้งเยอะ

http://www.ektra.ac.th/ektraWeb/allNews/LThaiTh.html
comment110:การสอนสะกดคำ แจกลูกคำ แบบหลักสูตรเก่า อ่านง่าย ประสมคำ ออกเสียงได้แม่น
ส่วนการวางรูปสระแบบไหน  เป็นเทคนิคการสอนของครูครับ
ซึ่งเมื่อเด็กจำหลักการวางตัวอักษรของสระแต่ละตัวได้แล้วก็จะไม่พลาดครับ

เ- แ- ไ-  -ู -ุ  เ -ี ย  -า

ครูจะให้เด็กจำรูปสระ กับตัว -  ไว้  ซึ่งจะบอกเด็กว่า - (ขีด) ให้แทนด้วยพยัญชนะ
comment111:เห็นหลายคห.บอกว่าการสะกดแบบใหม่ไม่เหมาะสำหรับการอ่าน แต่เราว่าการอ่านจริงๆไม่ต้องใช้การสะกดนะ ในชีวิตจริงใครมานั่งสะกดออกเสียงเหรอ? การสะกดเหตุหลักคือเพื่อการเขียนที่ถูกต้อง ดังนั้นเราเลยเทใจไปที่รูปแบบใหม่ว่าดีกว่า
comment112:มฤคทัยวรรณ
วันทยหัตถ์
วิปัสสนา
ลักปิดลักเปิด
ปฏิสันถาร
บูรณปฏิสังขรณ์

เจอคำยากๆแบบนี้ สะกดแบบใหม่อ่านออกมั้ยครับ เหอๆ
comment112-1:เอ่อตามความคิดผมถ้าเจอคำแนวนี่เด็กน่าจะม.1ขึ้นแล้วนะครับ ถึงตอนนั้นมันจะอ่านกันได้แล้ว
comment112-2:อันนี้ต้องจำช่วย เราเรียนแบบเก่าภาษาไทยบางคำ โดยเฉพาะบาลีสันสกฤต อ่านยากค่ะ ต้องใช้ความจำด้วย
comment112-3:1.เขียนถูกแน่นอน
2.คำพวกนี้ใช้ความจำ
comment112-4:ใช้หลักการสะกดคำ  เวลาพิมพ์ดีด ไง
คำไหนมาก่อนล่ะ ???  เช่น   เกิด  ก็ พิมพ์   เ   ก    ิ  ด
comment113:ผมไม่ใช่นักภาษาศาสตร์ แต่ด้วยความเข้าใจของตัวเอง การเรียนภาษาโดยใช้ intuition จะทำให้เด็กต่อยอดได้เร็วกว่า memorization แน่นอนครับ อย่างสมัยก่อนเราเรียนภาษาอังกฤษแบบจำเป็นคำๆไป ไม่เคยเรียน Phonics เหมือนเด็กสมัยนี้ พอมาเจอคำยากๆก็จอดเลยอ่านไม่ออก แต่ลูกผมเรียนโฟนิกส์มาตั้งแต่เตรียมอนุบาล ตอนนี้หกขวบ สามารถอ่านหนังสือผู้ใหญ่ได้สบายๆแล้วและคล่องด้วย และสามารถลองเขียนคำที่ไม่เคยได้ยินได้ถูกต้องเพราะอาศัยการนำทางของเสียงโฟนิกส์ ส่วนภาษาไทยโรงเรียนก็สอนแบบเดิม ตอนนี้ก็อ่านออกเขียนได้เช่นกัน การพึ่งพาความจำของเด็ก ทำให้ไปข้างหน้าได้ช้า และไม่มั่นคงด้วยครับ เพราะถ้าลืมนี่คืออ่านไม่ออก เขียนไม่ได้กันเลยทีเดียว
comment114:แปลกใจมาก เพิ่งรู้ว่าที่ผมเรียนอ่านมาตอนเด็ก
เมื่อ 30 ปีที่แล้วนี่ปัจจุบันเค้าเรียกว่าแบบใหม่
comment114-1:ผมว่าน่าจะไม่ต่ำกว่า40ปีนะครับ ผมได้เรียนตั้งแต่อนุบาล ปัจจุบัน47 ผมไม่มีปัญหากับเรื่องการเขียนหรือการสะกดนะ
อยากจะบอกว่าการเรียนแบบนี้ ทำให้ผมเขียนไม่ผิดเลย หนำซ้ำยังทำให้เป็นคนชอบอ่านหนังสือ(ด้วยมั้ง)
เห็นการเขียนของเด็กปัจจุบันแล้วผมเศร้านะครับ ผิดๆถูกๆไปหมด
โอเค ผมเข้าใจว่าภาษามีการวิวัฒน์ แต่การที่เขียนผิดๆแล้วบอกว่าเป็นการวิวัฒน์เนี่ย
ผมว่าโกหกตัวเองชัดๆ

ไม่ได้ช่วยเลยกรู
comment115:ลูกผมก็เรียนนะครับ หลักสูตรนี้ แต่ลูกผมก็อ่านได้นะไม่ต้องท่องจำด้วย ทุกวันนี้อ่านหนังสือสะกดในใจเอาแล้ว ผมว่าทั้งนี้ทั้งนั้นไม่ว่าจะเรียนจากโรงเรียนมาแบบไหน คนเป็นพ่อ แม่ ก็มีหน้าที่ปรับตัวแล้วพยายามทำความเข้าใจและพยายามเรียนรู้ เรียนไปพร้อมกับลูก ทำให้เค้าสนุก แล้วอย่าไปคาดหวังมากครับ แล้วคุณก็จะไม่เครียด วัยเด็กมันมีไม่นานนะครับปล่อยให้เค้าได้ใช้บ้าง คสตน.
comment116:แบบเก่ามันไม่ดียังไง ถ้าเรื่องแค่สลับตำแหน่งตัวอักษรนี่ ไร้สาระมาก
แล้วแบบใหม่จะดีกว่ายังไง

ลองดูแล้วพบว่า แบบใหม่จะยิ่งงงหนักกว่าเดิมอีกไหมนะ... 
คนก็ทำให้มันยุ่งไปเอง บางทีของเดิมที่มันดีและง่ายก็โอเคแล้ว พยายามจะฉีกจะแนวไปเพื่ออะไร...
comment117:เราอยากให้กระทรวงศึกษาธิการเข้ามาพิจารณาประเด็นนี้นะ
มีอย่างที่ไหน หลักภาษาเขาก็กำหนดมาว่าแต่ละคำอ่านออกเสียงอย่างไร 
ทำไมถึงไปเปลี่ยนวิธีการสะกดคำของเขาได้
comment117-1:รู้สึกว่ากระทรวงออกแค่ข้อกำหนดเช่น ป.2ต้องอ่านได้
แต่สอนยังไง ไม่กำหนดครับ
comment117-2:แต่ถ้าอ่านแล้ว ไม่ได้เข้าใจสระจริงๆ
เรายังงงเลย อย่างคำว่า "บัว" บอ-อัว = บัว
ถ้าอ่านแบบเขา จะเป็นยังไง
"บอ-อะ-วอ" มันจะอ่านว่าอะไร
แบบนี้ไม่ถือว่าสอนผิดเหรอคะ เราล่ะไม่เข้าใจ แต่รู้แค่คงไม่ส่งลูกไปเรียน สยองเลย
comment117-3:พ่อแม่ต้องเลือกแนวที่พ่อแม่ยอมรับได้หนะครับ

ปล ถามตาม โรงเรียนที่จขกทอ้างนั้น
น่าจะอ่าน บอ ไม้หัน วอ

ไม่ได้สอนว่าคือสระอัว
comment118:แอบทึ่ง ไม่รู้มาก่อนว่ามีการสอนแบบนี้
รู้สึกไม่ชิน แต่ก็แอบคิดว่ามันคงมีข้อดีบ้าง เขายังถึงได้สอนกันอยู่มั้ง
แต่โดยส่วนตัว (ด้วยความเคยชินด้วย) คิดว่าแบบเก่าดีกว่า
comment119:ไม่ได้ log in มานานมาก เข้ามาโหวตให้คุณ จขกท. เลยครับ

เห็นด้วยอย่างยิ่งตามเนื้อหาในกระทู้ท่านทุกอย่าง

ด้วยความเคารพครับ
comment120:phonics ของฝรั่งมันเหมือนกับแจกตัวสะกดของไทยนี่แหละครับ ต่างกันที่เค้าผสมสระกับตัวสะกดก่อน จึงเอาพยัญชนะเข้าผสม เช่น ผสม a-n เป็น an ออกเสียงเป็นแอน แล้วเอาพยัญชนะผสมให้เลียนเสียงกันไป 

can ออกเสียงเป็น เขอะ แอน แคน
man ออกเสียงเป็น เหมอะ แอน แมน
fan ออกเสียงเป็น เฝอะ แอน แฟน

ผมอาจจะออกเสียงไม่ถูกนะแต่นั่งฟังลูกเรียนประมาณนี้

มาดูการแจกลูกสะกดของไทย เราจะผสมพยัญชนะกับสระเข้าก่อน แล้วตามด้วยตัวสะกด เช่น เรียน เราจะออกเสียง รอ เอีย เรีย แล้วตามด้วย เรีย นอ เรียน 

จะเห็นว่าหลักการ phonics กับแจกลูกสะกด เน้นเลียนเสียงเพื่อผสมคำให้ออกเสียงได้ถูกต้อง

ส่วนการสะกดตามลำดับนั้นต่างหากที่ต่างประเทศจะไม่ใช้กันแล้ว เห็นว่าหลักสูตร uk กับ aus พื้นฐานใช้ phonics ทั้งหมด ส่วน us ผมไม่แน่ใจ
comment120-1:US ก็ Phonics ค่ะ
comment121:เป็นโรงเรียนที่เราลิสต์ไว้เลยว่าถ้ามีลูกไปให้ไปอยู่แน่นอน นี่เขามาโคกับที่ที่เราทำงานอยู่ คือมันใกล้กันไง ประมาณว่าถ้าบุคคากรที่เราทำงานอยู่เอาลูกไปเรียนที่นี่จะมีข้อดีอะไรต่างๆมากมาย ยกตัวอย่างเช่น ดูแลเลยเวลาให้หากยังมารับไม่ได้ หรืออะไรมากกว่านี้อีก เราจำไม่ได้เพราะไม่ได้สนใจฟังตอนเพื่อนร่วมงานเล่า ทีนี้ เค้ามาคุยนักหนาว่าลูกเขาที่ไปเรียนอ่ะ เก่งมากทั้งไทยอังกฤษ เราก็อยากรู้ว่าเก่งจริงไม๊ พอไปเจอลูกเขาวันนึง เด็กช่างพูดช่างคุยนะ แต่ออกเสียงภาษาอังกฤษก็ไม่ได้ดีแบบที่เขาคุย และภาษาไทยบางคำที่ควรเขียนได้ก็ยังไม่ได้ (วันนั้นเด็กมานั่งทำการบ้านรอแม่) เราก็เลยแบบ เออ ฟังเฉยๆ ยังไงเราคงไม่ส่งลูกไปเรียนที่นี้หรอก เอาไปโรงเรียนที่เราเคยเรียนมาดีกว่า อย่างน้อยเราคนนึงล่ะการันตีได้เพราะเราผ่านโรงเรียนนั้นมาแล้ว ถ้าเขาไม่ได้เปลี่ยนหลักสูตรเป็นอิการสะกดคำแบบที่จขกทว่าอ่ะนะ เราก็โอเค
comment122:ไม่เคยคิดจะให้ลูกเรียนโรงเรียนเครือนี้เลย  มันเร่งเรียนเกินไป
มีเพื่อนเอาลูกออก 2-3 คนล่ะ   บอกครูสอนภาษาอังกฤษก็ไม่ใช่
เจ้าของภาษา   เอาฟิลิปปินส์มาสอน    แถมเร่งเรียน ลูกเครียด
โดยส่วนตัวชอบแนวสาธิตมากกว่า
comment123:ธรรมชาติภาษาเรียนรู้จากการจำคำ ไม่ใช่การสะกดทีละคำ การเขียนเกิดจากการจำรูปแบบ ไม่ใช่สะกดทีละตัว กรณีนี้ มองว่าเป็น เทคนิก การเขียน ไม่ได้วิบัติแต่อย่างใด
comment124:ในฐานะที่อ่านภาษาไทยออกตั้งแต่ยังไม่ได้เรียน (สังเกตจากคำที่รู้ว่าอ่านว่าอะไรแล้วเทียบเคียงเอาเอง) และครูเคยให้ไปติวเด็กที่อ่านไม่ออกจนอ่านออกไปหลายคน ขอแสดงความเห็นสั้นๆว่า "ปัญญาอ่อน"

ความเห็นยาวๆคือ เด็กไม่ได้จำรูปคำมาจากท้องแม่ นั่นมันข้ามขั้นตอนมากๆ การอ่านภาษาไทยใช้แค่หลักที่ตายตัวแล้วเอามาประยุกต์ แทบไม่ต้องใช้การจำ คำยกเว้นที่ต้องจำเป็นพิเศษก็ไปว่ากันตอนโต แต่ตอนเลเวล 0 ต้องเริ่มจากพื้นฐานจริงๆ ว่าเสียงเริ่มต้นคือเสียงอะไร ก็ไปดูว่าคำนี้พยัญชนะคือตัวอะไร ต่อมาคือรูปปาก ก็ไปดูว่าคำนี้มีสระอะไร ก็เชื่อมเข้าไป ต่อมาก็มีตัวอะไรสะกดมั้ย ก็เชื่อมเสียงนั้นเข้าไป ต่อมาคือระดับเสียง ก็ไปดูว่าวรรณยุกต์อะไร เด็กที่อ่านไม่ออกนับไม่ถ้วนเลยที่เริ่มแบบผิดๆ จากการพยายามไปท่องจำทั้งคำ โดยไม่มีใครไปอธิบายว่าพยัญชนะมีหน้าที่อะไร สระมีหน้าที่อะไร วรรณยุกต์มีหน้าที่อะไร เด็กหลายคนท่องจำได้หมดทุกตัวแต่เอามาประยุกต์เพื่ออ่านคำที่ไม่เคยเห็นไม่ได้เลย จำได้เฉพาะคำที่ท่องบ่อยๆ พอไม่ได้เรื่องก็ส่งมาให้รุ่นพี่ติวให้ (ซึ่งตอนนั้นอยู่แค่ ป.4 เองมั้ง และงงที่เด็กจำนวนมากอ่านคำที่เราอ่านได้ตั้งแต่เด็กไม่ออก)

การออกเสียงจากสามสี่ขั้นตอน ตอนแรกเห็นว่าวิธีแบบใหม่นี่เขาให้สลับขั้นตอนที่ 1-2 ก็ยังเผื่อใจไว้ว่ามันอาจมีข้อดีอะไรบางอย่างจนต้องยอมแลกกับความสะดวกในการผสมเสียง แต่พอเจอคำว่า "เสื่อ" ให้อ่านว่า "เอ สอ อือ ไม้เอก ออ" อันนี้สรุปได้เลยว่าคนออกไอเดียก็เรียนวิธีการท่องจำมาเหมือนกัน จึงไม่เข้าใจว่าสระมีหน้าที่กำหนดวิธีการเคลื่อนไหวของรูปปาก ถึงได้ไปถอดสระทิ้งกลายเป็น "เอ" "อือ" กับ "ออ" หน้าที่ของ "สระ" จาก "เครื่องมือ" ก็กลายเป็น "ภาระ"

ถ้าตัด "เอ อือ ออ" ทิ้งไป เขียนเครื่องหมาย μ ไว้ บอกว่านี่คือสระเอือ ขยับปากแบบนี้ ก็จะได้เป็น "สμ่" อ่านว่า "ส μ เสือ ไม่เอก = เสื่อ" ได้ถูกต้อง มองให้เป็นก้อนเดียวกัน ไม่เห็นจำเป็นต้องไปจำสามตัว (ซึ่งไม่ได้เชื่อมโยงกันเลย งงเปล่าๆ) คนคิดหลักสูตรควรมาอ่านตรงนี้จะได้เข้าใจ จะอ่านแบบไหนก็ได้ครับ จะชี้ทั้งก้อนแล้วไม่ผสม ให้ออกเสียงเลยก็ได้ จำล้วนๆ 100% ไม่ต้องผสม เหมือนภาษาเกาหลี ก็ไม่เกินความสามารถเด็กหรอก แต่ถ้าใช้วิธีที่ลำบาก เอา "เครื่องมือ" มาเป็น "ภาระ" มันก็ลำบากเด็กมั้ย?
comment125:คนที่เคยฝึกแบบเดิมก็คุ้นชินกับแบบเดิมย่อมไม่พอใจเป็นธรรมดาครับ จะให้ไปทำแบบนั้นก็คงงงอยู่ แต่เราก็อยู่กับสิ่งใหม่มานานแล้วนะครับ
อย่างตอนดูป้ายโฆษณาที่มันเลื่อนมาทีละตัว .....  เ .... ปิ ...... ด ..... เ.....ท......อ......ม....นี้.....     คนสมัยก่อนก็ยังอ่านได้ทันทีครับ ไม่แตกต่าง  มีใครไหมที่รอครบค่อยประมวลผล  ปอ เออ  ดอ   = เปิด    ทอ   เออ   มอ   ทีละตัวๆ ไม่มีอ่ะ  เราอยู่กับแบบใหม่มานานแล้วครับ

ลองนึกย้อนไปครับ อ่านแบบเก่ากับแบบใหม่แบบไหนงงกว่ากัน  อย่าง เกม   คนสมัยก่อนอ่าน  กอ เอ มอ = เกม   ไหนวะ??  ก  เอ  ม    เรียงก็ผิด  ไล่ลำดับก็ผิด แต่ดันอ่านว่าเกมถูก  คือ เราเริ่มผิด แต่เราอ่านออกมาสุดท้ายได้ถูก  นั้นโอเค  แต่จะโอเคกว่าไหมถ้าเด็กรุ่นต่อไป เริ่มถูก เรียงถูก แถมอ่านถูกด้วย 
เด็กสมันนี้ที่ถูกเริ่มแบบนี้อาจจะเห็นแย้งว่าอ่านแบบใหม่นี้ง่ายกว่าเดิมก็ได้  เด็กมันคงบอก อะไรวะ  เอ กอ มอ  ก็อ่านว่าเกมอยู่แล้ว  คนสมัยก่อนอ่านได้ไงวะ กอ เอ มอ  เห็นๆอยู่ว่าสระ เอ มาก่อน  กอ เอ มอ อ่านได้ไงวะ!@?
comment125-1:ถ้าเด็กสมัยใหม่อ่านถูกจริง ทำไมเดี๊ยวนี้เด็กประถม 6 หลายคนยังอ่านหนังสือไม่ออกละครับ???

มันเกิดอะไรขึ้น ทั้งๆ ที่ควรจะอ่านออกตั้งแต่ประถม 1 แล้ว

มีคำตอบไหมครับ??? แถมผสมคำอ่านง่ายๆ ยังผิดอีก

ขอบคุณครับ
comment125-2:บางทีอาจจะอยู่ที่ตัวครูก็ได้นะ
อย่าลืมว่าครูสมัยนี้ เขาขอโทอิค 250 นะ
คิดว่าเขาจะเอาอะไรไปสอนเด็กได้ล่ะ
comment125-3:125-2

จริงครับ ผมลืมประเด็นนี้ไป

ด้วยความเคารพครับ
comment126:เรียนวิธีไหน สุดท้ายเด็กก็เป็น  ต่อยอดได้หมด   
ความสามารถเด็กไม่เท่ากัน จะเป็นเร็วเป็นช้าก็อยู่ที่เด็ก, วิธีการสอน,   หลักการสอน    ทุกวิชา ก็เป็นเช่นนี้  
ลูกชั้นเรียนแบบใหม่ อ่านเป็น เขียนคล่อง  ผมไม่ดูผลลัพธ์เรื่องแบบนี้เลย เพราะว่าสุดท้ายอ่านเป็นเขียนเป็น
เป็นเร็วช้า ขึ้นกับ ความสามารถเด็ก ด้วยครับ  เอาคนเป็นเร็วมาบอก มันก็เร็ว เอาเป็นช้ามาบอก มันก็ ช้า

ผมสนใจที่ว่า  กว่าจะอ่านได้  ลูกจะใช้ความพยายามเท่าไหร่  พ่อแม่ก็ต้องทุ่มเวลาอีกด้วย  
ใช้ความพยายามมาก เป็นช้า เดี๋ยวท้อ ต้องเหนื่อยมา motivate 
เด็กยังต้องเจอ อีกหลายวิชาที่ต้องเรียน  ถูกหลัก ง่าย เป็นเร็ว ต่อยอดได้ดีกว่า  วิชาอื่นก็ง่ายตามไม่เป็นภาระ 
เอาเวลาไปเน้นภาษาอังกฤษ เน้นเล่นให้สนุกสนาน ตามภาษาเด็กดีกว่า นะครับ
comment127:การสะกดแบบนี้กลัวว่าจะมีปัญหากับการออกเสียงน่ะสิ  เมื่อก่อนตอนเด็กๆยังไม่รู้จักสระและตัวสะกดมากมาย  เวลาสะกดก็อาศัยการผสมเสียง  อย่างเช่น  ดอ-เอิน  เดิน , ตอ-เอย  เตย     ซึ่งต่อมาก็รู้ว่า  อ้อ  มันมาจากสระ เ-อ แล้วมีตัวสะกดนะ

ถ้าอ่านแบบบางหลักสูตรในปัจจุบัน เช่น  เอ-ดอ-อิ-นอ  =  ???  ออกเสียงไงดี  ไม่มีส่วนไหนเลยที่จะบอกว่าต้องอ่านออกเสียงสระ เออ  

นอกจากโรงเรียนหูหนวกที่ต้องใช้การสะกดคำแบบนี้เพื่อให้เขียนได้  ก็เห็นมีแต่เครือข่ายของโรงเรียนนี้แหละที่ทำ
comment127-1:ต้องท่องจำอย่างเดียว ห้ามผสมเสียงเองครับ ถ้าผสมเสียงต้องอ่านว่า "เด-อิน" ชาติเจริญ -__-"

และเมื่อเด็กผสมเสียงเองไม่ได้ ก็จะอ่านคำที่ไม่เคยเห็นมาก่อนไม่ได้เลย จนกว่าจะคุ้นเคยกับฟอร์มนั้นๆไปเอง....
comment127-2:จริงค่ะ  เราว่าเหมือนทำเรื่องง่ายให้เป็นเรื่องยากเลย
comment128:ผมกำลังคิดว่า ระบบใหม่นี่มันจะใช้กับคำยากๆ ได้มั้ยครับ

อย่างเช่น สวรรคาลัย

ถ้าแบบเก่า จะเป็น ส ว รหัน ค อา ล อัย

ถ้าแบบใหม่ จะเป็นยังไง ?

แล้วถ้าอย่างบางคำที่มีการรักษารูปศัพท์เดิมไว้ อย่าง ปาฏิหาริย์ หรือ ศีรษะ จะอ่านยังไง ไม่ต้องท่องมันทุกคำเลยเหราะครับ
comment129:เปิดใจหน่อยก็ดีนะคะ เริ่มต้นอาจจะไม่เหมือนกัน แต่ถ้าปลายทาง ลูกคุณสามารถอ่านออก เขียนได้ ก็ดีไม่ใช่เหรอคะ การที่ื รร นี้สอนแบบนี้ ถึงปัจจุบันก็ยังสอนอยู่ มันก๋หมายความว่า การสะกดคำแบบนี้ ไม่ได้ทำให้นักเรียน อ่านไม่ออก เขียนไม่ได้ เราว่าจะยัดติดกับสิ่งที่เราเคยเรียน รู้ ว่ามันจะต้องเป็นยังนั้น อย่างนี้ ลองเปิดใจดูบ้าง ป.ล. เราก็สอนลูกอ่าน ทั้ง 2 แบบ
comment129-1:เปิดใจแล้วก็ยังมีสิทธิ์วิจารณ์ได้ครับ....

ไม่ว่าจะเริ่มด้วยวิธีไหน เมื่ออ่านคล่องแล้วมันก็ไปถึงจุดที่ใช้ความคุ้นเคย ไม่ต้องมาสะกดคำ ถ้ายังต้องสะกดจะไม่สามารถอ่านคำที่สะกดผิดได้เลย ทุกคนอ่านด้วยความคุ้นเคยกันทั้งนั้น....

ที่เขาวิจารณ์กันก็เพราะหลักสูตรใหม่ใช้วิธีที่เป็นภาระแก่เด็กมากกว่าวิธีเดิม ไม่ได้บอกว่าล้มเหลว แต่ผมรับประกันว่าคุณสอนลูกอ่านวิธีเก่าได้ผลไม่ต่างจากการสอนทั้งสองวิธี และเอาเวลาที่เสียไปกับการสอนวิธีใหม่ไปใช้เพื่อเรียนรู้อย่างอื่นได้ ซึ่งเป็นประโยชน์กว่า....

ถ้าเขาให้จำเส้นๆทั้งก้อนเป็นหนึ่งคำ คุณก็จะก้มหน้าก้มตาให้ลูกท่องไปโดยไม่วิจารณ์เหรอครับ? ผมไม่เชื่อหรอก ถ้ามันงี่เง่าถึงจุดหนึ่งคุณก็จะวิจารณ์เหมือนกัน....
comment129-2:วิจารณ์ไม่ว่าหรอกค่ะ  แต่ไปหัวร้อน ไปว่าใส่เค้าซะงั้น
comment130:เขียนเสร็จแล้ว เห็นรูปประโยคทั้งหมดไม่ใช่หรือ ถึงรู้ว่าคำนี้มันหมายความว่ายังไง เช่น จอกแหน กับ หวงแหน คำว่า แหน เขียนเหมือนกัน แต่จะรู้ว่าอ่านอย่างไร หลังจากที่เห็นคำข้างหน้า
comment131:คห. 10 วิชาที่คุณว่ามา ผมได้เรียนครับ

ไม่รู้ว่าอายุ 22 อย่างผม ถือว่าเป็นเด็กยุคเก่าหรือใหม่ แต่ผมว่า รูปแบบเดิมก็ดีอยู่แล้วนะครับ ส่วนปัญหาที่พบ มันแก้ได้ไม่ยากอยู่แล้ว

ถึงบางความคิดเห็นอาจจะว่าดี แต่พูดตรงๆ ผมว่ามันเหมาะกับคนส่วนน้อยเท่านั้นแหละ ดูจากความคิดเห็นส่วนใหญ่ก็น่าจะรู้
comment132:เคนเห็นเด็กเเถวบ้านบอกเหมือนกันค่ะ พังมากๆ
comment133:เวลามีผู้ปกครองคอมเม้นว่า ลูกเรียนที่นี่แล้วไม่มีปัญหา ดู จขกท จะโกรธมากเลย สรุปว่า ต้องการให้คนออกมาบอกแค่ว่า ค่ะ มันไม่เวิร์ค ลูกมีปัญหา อ่านไม่ออก เขียนไม่ได้ แค่นี้ใช่มั้ยคะ 

เรามองว่าเด็กอะ จะอ่านหนังสือออกหรือคล่อง เขียนหนังสือได้ ส่วนนึงผู้ปกครองต้องใส่ใจกับลูก ให้ลูกอ่านนอกเวลาเยอะๆ ไม่ใช่หวังแต่โรงเรียนอย่างเดียว เด็กที่เรียนแบบเก่าที่มีปัญหาในการอ่านเขียนมันก็มี 

การอ่านภาษาไทยหรืออังกฤษ บางคำโดยเฉพาะคำยากๆ ก็ต้องใช้ความจำเหมือนกัน อย่าไปแอนตี้การท่องจำเลยค่ะ
comment134:เราคนหนึ่งที่เห็นด้วยกับ จขกท. ควรจะยกเลิกการสอนแบบนั้น และก็ไม่เข้าใจว่าทำไมกระทรวงการศึกษาถึงยอมให้เปลี่ยนแปลงวิธีการสอนได้ขนาดนี้ ทั้งๆ ที่กระทบหลักการสะกดคำ และการผสมคำ กลายเป็นเด็กสมัยนี้จะไม่รู้จักสระ อะ อา อิ อี เอะ อัว เอีย ฯลฯ ซึ่งสำหรับเราคิดว่าสำคัญมากๆๆ มันคือหัวใจของหลักภาษาไทย
comment135:ความคิดเห็นนี้ถูกลบเนื่องจาก กระทู้นี้ถูกลบโดยระบบอัตโนมัติทั้งนี้เพื่อเป็นการรักษาบรรยากาศการสนทนา ของเพื่อนสมาชิกโดยรวมค่ะ
ความคิดเห็นนี้ได้ถูก Pantip.com ลบออกไปจากระบบแล้ว หากเนื้อหาที่ถูกลบยังคงถูกนำไปแสดงใน application หรือเว็บไซต์ใดๆ ทาง Pantip.com ไม่มีส่วนเกี่ยวข้องใดๆด้วย การดำเนินการทางกฎหมายกรุณาติดต่อผู้พัฒนา application หรือเว็บไซต์นั้นๆโดยตรงค่ะ
comment135-1:อ่านออก + เขียนได้(เขียนถูกต้อง) = การรู้หนังสือ (literacy)
ฟังออก + พูดได้ + เขียนผิดๆถูกๆ = สื่อสารได้ แต่ไม่ค่อยรู้หนังสือ

ผู้เรียนภาษาที่ดี ควรให้ความสำคัญในทุกทักษะค่ะ
comment136:เรางงว่า ทำไมบางความเห็นบอกว่าการสอน แบบอ่านเรียงคำ หรือการอ่านแบบใหม่ ของโรงเรียนเจ้านึง คือการอ่านเลียนแบบการสอนภาษาอังกฤษ เราว่าไม่เหมือนเลยนะคะ 

เรากลับมองว่า การอ่านคำภาษาอังกฤษ ด้วย  phonics ก็เหมือนการสอนอ่านแบบสะกดคำแจกลูกในภาษาไทยเลย 

อย่างคำว่า " pen" หลักการอ่านแบบ phonics จะสอนอ่าน ว่า เพอะ (p) +เอ็น (en) = เพ็น หรือ เพอะ(p) + เอะ(e) + อึน(n) = เพ็น 

ฝรั่งไม่มีใครสอนว่า พี p อี e เอ็น n = เพ็น pen วิธีการนี้กลับเป็นโรงเรียนไทยนี่ล่ะที่สอน เราเรียนมาตอนเด็กๆ ทำให้เราต้องท่องศัพท์เยอะมากเพื่อให้รู้ว่าแต่ละคำสะกดยังไง อ่านว่าอะไรตามที่ครูสอน โดยไม่ได้เรียนรู้หลักการโฟนิคเลย เราพึ่งมารู้หลักการเรียนโฟนิคจริงจังคือ ตอนโตแล้วค่ะ  พอเราเข้าใจในหลักการแล้วมองว่ามันง่ายมาก ไม่ใช่แบบเราตอนเด็กๆที่ท่องศัพท์กันเป็นบ้าเป็นหลัง  

ส่วนตัวเรามองว่า การสอนออกเสียงตาม โฟนิค phonics สอนคล้ายการอ่านภาษาบ้านเรานะ 

อย่างคำว่า "เป็น" โรงเรียนลูกเราสอน ปอ เอะ นอ = เป็น สอนตามหลักสูตรเก่า (มานีมานะ)ค่ะ  ไม่ได้สอน เอ ปอ ไม้ไต่คู้ นอ = เป็น แบบหลักสูตรใหม่สมัยนี้

แต่ทั้งนี้ทั้งนั้นเรามองว่าใครใคร่อยากให้ลูกเรียนแบบไหนก็เรียนไปเถอะค่ะ เพราะจากที่อ่าน ผปค.ที่มีลูกเรียนที่นั่นหลายคนก็ไม่ได้เดือดร้อน กลับแฮปปี้กับวิธีการที่โรงเรียนสอน เพราะฉะนั้น จขกท. จะหัวร้อนไปก็เท่านั้น บางคนที่เค้าไม่ชอบวิธีการนี้เค้าก็เลือกที่จะให้เรียนที่อื่นไปเลย เราว่ามันก็วินวินนะ เพราะเค้าไม่ได้บังคับให้ลูกหลายเราเรียนแบบนั้น แต่เผ็นผปค.ที่สมัครใจที่จะให้เรียนแบบนั้นโรงเรียนก็แฮปปี้ที่จะสอน ก็จบไป ใครไม่ชอบก็ไปเรียนที่อื่นแค่นั้นเอง 

ลูกเราเรียนโรงเรียนในกทม. และยังเรียนหลักสูตรเดิม การอ่านตัวสะกดแจกลูกเหมือนเดิม เริ่มบทเรียนมานีมานะเหมือนเดิมในช่วงป.1-ป.2 ซึ่งลูกเราก็อ่านได้ สะกดตามป้ายโฆษณาได้ ตั้งแต่เรียนจบป.1 ค่ะ (ตอนอ.1-อ.3 เรียนแบบบูรณาการมาอ่านไม่ออกเลยค่ะ มาอ่านออกได้เร็วก็มานีมานะนี่แหล่ะ) ส่วนตัวเราชอบการสอนอ่านแบบเก่า เพราะเราเรียนมาแบบนั้น พอสอนลูกมันก็ง่ายดีค่ะ
comment136-1:ผมหมายถึงโรงเรียนนี้ ใช้วิธีการคล้ายกับ 
การสอนภาษาอังกฤษ ให้เด็กที่"ไม่ได้ใช้ภาษาอังกฤษ"ในชีวิตครับ

ถ้าเป็นภาษาไทยสอนคนไทย ภาษาอังกฤษสอนคนอังกฤษ 
ทั้งไทยทั้งอังกฤษ ต่างก็ใช้phonics คือผสมเสียงเหมือนกันครับ 
เพราะเป็นเจ้าของภาษา พูดได้อยู่แล้ว

ไม่ได้ใช้สอน จากการจำศัพท์เขียนเหมือนโรงเรียนนี้
comment137:จริงๆ การสอนภาษาไทยแบบสะกดคำเรียงตัวไม่ใช่เรื่องใหม่อะไรเลย ผมมองว่าทั้ง 2แบบก็มีทั้งข้อดี และข้อเสียในแบบของตัวเอง ไม่ได้มีรูปแบบการสอนที่สมบูรณ์ 100%
comment138:สอนลูกให้อ่านหนังสือ ก็ใช้วิธีแบบเก่าค่ะ เพราะการผสมคำ เช่น สระเอีย สระเอือ เด็กก็อาจจะไม่รู้จักเลย ถ้าเราเลือกที่จะใช้แบบหลักสูตรใหม่  เด็กก็จะไม่รู้จักสระบางตัวนะคะ สำหรับเราคิดว่า น่าจะสอนให้เค้ารู้จักพยัญชนะ และสระก่อน แล้วค่อยๆสอนให้เค้ารู้ว่า แต่ละตัวเขียนยังไง  เด็กเค้าก็จะสามารถเขียนได้ถูกต้องเอง มันอาจจะดูโบราณไปนิด แต่เราว่า มันจะดีสำหรับทุกฝ่ายอ่ะค่ะ
comment139:กระทรวงเขาออกมายอมรับแล้วไม่ใช่หรอคับ ว่าแบบเดิมนั้นผิดหลัก เลยเปลี่ยนเป็นแบบที่จขกท.บอก ไอ้ เอ-ออ-ออ =เอ
comment140:คือ ไม่รู้เหมือนกันว่า เดี๋ยวนี้เขาสอนกันแบบไหน 
จริง ๆ แล้ว ในการสอนอ่านหนังสือ มันไม่ได้มีแค่อย่างเดียวนะ มันมีมากกว่า 1 กระบวนการ แล้วมารวบยอดรวมกัน เช่น
เราจะรู้โครงสร้างสระ (ยังจำได้ภาพโปสเตอร์) เ-ะ คือ สระเอะ   เxีย คือ สระเอีย (มันไม่ให้ใส่ตัว - น่ะ) 
พอไปผสมกับความคล่องในการอ่านคำ ว่า "สอ เอีย เสีย"  "ล เอะ เละ"  เราก็จะเกิดความเข้าใจในสมองเองว่า มันเรียงแบบนี้นะ แล้วอ่านอย่างนี้นะ
สมัยเราเรียน เราก็เรียนแบบนี้ ไม่เห็นจะสับสนอะไร เราอ่านหนังสือเก่งมาก ตั้งแต่เล็ก ๆ ด้วยวิธีนี้ 
แต่ถ้าเราเอาความคิดเราตอนเป็นผู้ใหญ่ ที่มีตรรกะแบบอื่น มาคิดแทนเด็ก ว่า เด็กอ่านไม่ได้เพราะสับสน เรา "รู้" ได้อย่างไรว่า ความสับสนคือสาเหตุ ? (อันนี้ สงสัยจริง ๆ นะ ไม่ได้กวน)

เด็กทุกวันนี้ ความรู้ด้านภาษาต่ำเตี้ยมาก ส่วนหนึ่งคือ อ่านน้อยไป เมื่อก่อน ต่อให้เป็นเด็กขี้เกียจ ก็ถูกบังคับให้ท่องอาขยาน (ซึ่งถูกแอนตี้มาก ๆ ในภายหลัง)  เพราะเรามาคิดแบบผู้ใหญ่ไงว่า เอ๊ย ท่องจำไม่ดี เลิกท่องซะ แต่ไม่ได้ชดเชยเขาด้วยการบังคับให้อ่านมากขึ้น สุดท้าย ในสมองไม่มีอะไรเลยแม้แต่สิ่งที่เคยมีจากการท่องจำ แบบคนรุ่นก่อน
ความจริงแล้ว การท่องจำ ไม่ใช่ไม่ดีนะ มันช่วยฝึกสมองให้มีความสามารถในการจำ เราสามารถจำบทสวดมนตร์ยาว ๆ หลายหน้ากระดาษได้ เมื่อได้อ่านไม่กี่รอบ ซึ่งน่าจะเป็นประโยชน์ในการศึกษาระยะยาว
ภาษา เป็นสิ่งที่เรียนรู้โดยประสบการณ์ อ่านมาก คุ้นเคยมาก มีคลังความรู้ใหญ่ในสมอง ทุกวันนี้ ทั้งไม่ท่อง ทั้งไม่อ่าน จะไปเอาความรู้ด้านภาษาที่ถูกต้องมาจากไหนกันล่ะ
comment141:พยัญชนะ ต้อง มาก่อนสระครับ

บ้าแล้วมั้ง ให้สะกดโดยที่เอาสระมาก่อน มันไม่ต่างอะไรกับการท่องเลย

การฝึกสะกดคำกับท่องจะไม่เหมือนกัน
comment142:ภาษาเกิดจากใช้งาน ฝึกใช้ พูดและเขียน
การท่องจำอาขยานจึงเป็นสิ่งล้าหลัง เหมือนขี่เกวียนในยุคจรวด

วิชาภาษาไทยเต็มไปด้วย วรรณคดี โคลงฉันท์ กาพย์ กลอน
อยากให้เด็กอ่านออกเขียนได้ แต่เนื้อหาแทบจะไม่มีการฝึกพูดและเขียน

แม้แต่ข้อสอบภาษาไทยเองยังใช้ วิธี "กา" คำตอบที่ถูกต้อง
แทนที่จะฝึกเขียน ฝึกพูด ดังนั้นอย่าแปลกใจในผลลัพธ์ที่ออกมา
comment143:ประเด็นคือ สระไทยมี 21 รูป 32 เสียง  ถ้าจำไม่ผิดนะ
ระบบเก่า เราสอนให้จำเสียง ซึ่งเป็นธรรมชาติ
 ส่วน รูป ฝึกเขียนบ่อยๆก็จำได้เอง  เช่น สระเอีย เอา เป็นสระผสม จำเสียงจะง่ายกว่า

ระบบ รร.เอกชนที่กล่าวถึง
 ให้จำรูป ซึ่งผิดหลักการอย่างมาก

ที่สอนแบบนี้ เพราะครูที่นี่ไม่รู้จัก รูป เสียงสระหรือเปล่า
comment144:การสอนแบบ แ ป ด มีมานานกว่า 50 ปีแล้วไม่เคยมีดราม่า เซนต์คาเบรียลไม่เคยสอนให้สะกด ป แ ด ต่อให้เรียนมานะมานีก็เหอะ ผมนี่แหละเรียนรุ่นแรก ปี 2521

ที่เป็นเรื่องเพราะพ่อแม่โวยวายผ่านโซเชียล 
ยุคก่อนพ่อแม่โวยมั้ย โวย แต่ก็จบลงภายในครอบครัว
พ่อผมก็โวยว่าทำไมสอนเลขแบบนี้ ป๊าเรียนมาอีกอย่าง แบบนี้ป๊าสอนไม่เป็น
comment145:.

           เข้ามา............อ่าน

           อยากบอก จขกท. ว่า ช่างพ่อ ช่างแม่ ของแต่ละครอบครัวเถิดครับ
           เขาบอกว่าไม่มีปัญหาสำหรับลูกเขา เขาเห็นดีด้วยก็ตามแต่ความต้องการของเขาเถิดครับ
           เขาจะชอบวิธีแบบสอนฝรั่งหัดอ่านเขียนภาษาไทยก็แล้วแต่เขา
           ผมดีใจที่ครอบครัวผม ได้เรียนมาแบบที่สอนคนไทย เด็กไทยหัดอ่านเขียนภาษาไทย
           ลูกผมก็โชคดี ที่ได้เรียนแบบเก่า แบบที่สอนให้รู้จักพยัญชนะ สระ และวรรณยุกต์
           รู้จักอักษรต่ำ กลาง สูง ( รู้จักท่อง ไก่จิกเด็กตายบนปากโอ่ง)
           รู้จักตัวควบกล้ำ รู้จักวิธีใช้ ไม่ม้วน ไม้มลาย รู้จักการันต์ และทัณฑฆาต ฯลฯ
           สอนให้รู้จักท่องจำ และความเข้าใจ รวมถึงศาสตร์ชั้นสูงของภาษาไทย
comment146:ส่วนตัวผมงงมากกับแบบใหม่ เคยลองอ่านหลายคำแล้วงงว่าอ่านว่าอะไร

โอ รอ งอ เอ รอ อี ยอ นอ คือต้องเขียนตามอะ ถึงจะนึกออกว่าคำว่าอะไร

แต่ถ้า รอ-โอะ-งอ โรง รอ-เอีย-นอ เรียน มันพูดออกมาได้แบบธรรมชาติมาก

สงสารเด็กยุคนี้ต้องจำอะไรยากๆเยอะแยะไปหมด ไปหมดละการศึกษาไทย ถ้าติมากเดี๋ยวก็มีพวกไม่ยอมรับความจริงมาแขวะกลับอีก
comment147:คนที่เรียนแบบเก่า ชอบแบบเก่า ก็ว่าแบบใหม่ไม่ถูกต้อง ไม่ดี ออกแนวโจมตีซะเละ

แต่คนที่เรียนมาแบบ(ที่ว่ากันว่า)ใหม่ หรือมีลูกที่เรียนแบบนี้ ก็ไม่ได้โจมตีแบบเก่านะ แค่อธิบายให้ฟังว่าจากประสบการณ์มันไม่เลวร้ายอะไร อ่านเขียนแม่นยำ ตอนเรียนก็ไม่ได้รู้สึกลำบากอะไร ย้ำว่าจากประสบการณ์ตรง เปิดใจรับฟังกันบ้างเถอะ ชอบแบบไหนก็เลือกแบบนั้น มันไม่ทำให้คนโง่ ประเทศล่มจมหรอก ใจเย็นๆ
comment148:ผมว่าสอนแบบใหม่หลัก ๆ คือเอาสะดวกครูมากกว่า ขี้เกียจจ้ำจี้จ้ำไช สอนให้จำง่ายกว่าสอนใจเข้าใจตั้งเยอะ โรงดรียนต้องทำผลงานอีกหลายด้าน จะมาเสียเวลากับภาษาไทยทำไม
comment149:หึหึ ขอร้องครับ ไม่ใช่ ข้อร้อง จขกท พลาดแล้วนะครับ
comment150:แบบเก่าเราแค่สอนว่า สระมี 32 เสียง 21 รูป
ฝึกเขียน 32 เสียง เด็กก็จำได้เอง
สมันก่อน ผมเรียนอัสสัมชัญ ก็สอนแบบนี้

แต่เดาว่า ครูรุ่นใหม่ไม่รู้หลักภาษาตรงนี้หรือเปล่า

พวกสระผสม โอะ เอีย อัว เออะ  เรียนแบบใหม่ ท่องเป็นนกแก้วนกขุนทอง
comment151:เอาตามกลักวิชาการแบบย่อๆ ภาษาไทย ภาษาอังกฤษ พื้นฐานยึดหลักโฟนิคเหมือนกัน ดังนั้นการสอนให้จำมันจะใช้ได้กับเด็กปกติที่สามารถเชื่อมโยงการสะกด ออกเสียง อ่าน เขียนเข้าด้วยกัน แต่จะเร็วจะช้าขึ้นกับพื้นฐานของสมอง(ไม่เกี่ยวกับไอคิว)ของเด็กแต่ละคน
ที่ชัดเลยคือคนรุ่นเก่า ที่เรียนภาษาอังกฤษแบบท่อง ไม่ได้เรียนแบบหลักโฟนิค กว่าจะอ่านได้คล่องนี่ยากพอควร ไม่นับการออกเสียง

ดังนั้นจะเรียนอบบไหนก็ได้ถ้าสมองไม่มีปัญหาในการเชื่อมโยงข้อมูล
แต่มนุษย์ทุกคนมีความต่างจะมีเด็กจำนวนหนึ่งที่ไม่สามารถเพราะความบกเพร่องนั้น จะทอดทิ้งพวกเค้าใช่มั้ย 
การเรียนภาษาไทยด้วยระบบเก่า มันเรียนได้ทุกคน และสามารถให้ความรู้ทางภาษาได้อย่างดี คำถามคือจะเปลี่ยนทำไม การอ่านออกเขียนได้แต่ยังเล็กๆ ไม่ได้เป็นการแสดงว่าเด็กคนนั้นเป็นอัจฉริยะ หรือเก่งกว่าใครๆ และจะประสบความสำเร็จสูงกว่าคนอื่น
comment152:เขว

แบบใหม่ เอ ขอ วอ = เขว หรือเขว?
แบบเก่า ขอ เอ วอ เขว/ขอ วอ เอ เขว

แบบเดิมน่าจะแยกแยะได้ง่ายกว่านะคะ
comment153:จขกท. เรียนระบบไหนมา
ทำไมยังสะกดคำผิดอยู่
"เอ-กอ อ่านว่า เก เลิกสอนเถิดนะครับ ข้อร้อง"
ข้อร้อง บ้าบออะไร
แถวบ้านเรียกเสียหมานะ
ไปด่าระบบอื่นเค้าตัวเองยังสะกดผิด
comment153-1:สงสัยโมโหเลยพิมพ์ผิด 555555
comment154:คหสตนะ
เราว่าเค้าแค่สอนต่างแหละค่ะ มันคือการสอนภาษาคนละแนวทาง มองคนละแบบ แต่จุดประสงค์เหมือนกัน คือต้องการให้เด็กอ่านออกเขียนได้
แล้วมันก็ไม่ใช่เรื่องผิดจารีตศีลธรรมอะไรขนาดที่ต้องให้ยกเลิกด้วยค่ะ เด็กสารสาสน์ก็อ่านออกเขียนได้นิ่คะ
ถ้าคุณไม่ชอบ ก็แค่ไม่ต้องส่งลูกคุณไปเรียนค่ะ
จบปิ๊ง
comment154-1:จขกท.เรียนม.4เองครับคงยังไม่มีลูกหรอก
comment154-2:เห็นด้วยค่ะ แล้วเราในฐานะแม่ที่ลูกเรียนสารสาสน์ ก็อยากเล่าประสบการณ์มาสนับสนุนความคิดเห็นเท่านั้นเอง  ไม่มีทฤษฎีมาโต้แย้ง จขกท. ก็หัวร้อน 
ไม่เข้าใจมีอารมณ์อะไรมากมายขนาดนั้น เราก็ไม่หวังให้ จขกท. เปลี่ยนแนวคิดซะหน่อย
comment155:http://www.qlf.or.th/Mobile/Details?contentId=895
comment156:ดีเบตกันมันจัง ส่วนตัวก็เป็นเด็กบ้านนอก ต่างจังหวัดนะคะ เรียนเอกชนตอนประถมก็ไม่มีปัญหานะคะ เรียนแบบปกติ อ่านออกเขียนได้ ไม่เคยสงสัยนะคะ ว่าทำไม สระแอ ต้องไปอยู่ด้านหน้า ทั้ง ๆ ที่เวลาสะกด เราจะอ่าน อย่างแจก จอ-แอ-ดอ แจก เพราะเข้าใจว่า ตัว เ- กับ ตัว แ- มันเป็นสระที่ควรอยู่ข้างหน้า ก็อ่านได้ตั้งแต่ ป.1 นะคะ เรียนระบบเก่า ส่วนตัวไม่มีสับสน ปัญหามันจะอยู่ที่เด็กสมัยนี้อ่านน้อยกันมาก ๆ ว่าง ๆ นี่หยิบสมาร์ทโฟนกันเลย ขาดไม่ได้ เวลาอ่านหนังสือมีปัญหา พอไม่คล่องก็ขี้เกียจอ่าน อ่านไม่เป็นไปอีก ถ้าเด็กเก่ง ๆ สมองไวก็ไม่ค่อยมีปัญหาหรอก ปัญหาจะเกิดขึ้นกับเด็กทั่วไปนี่แหละ
นอกเหนือจากนี้ ส่วนมากมักจะผันวรรณยุกต์ไม่เป็น คือจำเป็นคำ ๆ เอา สงสัย ไม่เคยเรียนเหรอ กา ก่า ก้า ก๊า ก๋า เนี่ย เวลาจะอ่าน เขียน หรือพิมพ์อะไรมันก็ต้องมีเสียงในหัวรึเปล่า เราไม่เคยจำนะ ไก่จิกเด็กตายบนปากโอ่งเนี่ย สารภาพเลย ว่าจำไม่ได้ มันคือเสียงอะไร  สูง ต่ำ แต่อ่านออกเขียนได้ เพราะผันเอาในหัว ใช้ความคุ้นชินว่าเสียงอย่างนี้ออกอย่างนี้
ไม่รู้ว่าที่พิมพ์มาจะเกี่ยวข้องกับกระทู้มั้ย แต่เด็กเดี๋ยวนี้เท่าที่เห็น ที่ใช้กันถูกก็ถูกไปเลย ส่วนที่ใช้ไม่เป็นก็อย่างที่เห็น แล้วตอนเรียนชั้นสูงขึ้นไป ให้อ่านเองจะทำยังไงล่ะ
comment157:โดยส่วนตัวคือจำความได้ก็อ่านหนังสือออกแล้วตั้งแต่อนุบาล 3 ไม่เห็นเคยจำได้ว่าต้องอ่านแบบเอาพยัญชนะขึ้นก่อน
พอรู้หลักการอ่านแล้ว พอเจอพยัญชนะกับสระก็ผสมคำได้อัตโนมัติเอง ไม่เห็นต้องมาสนว่าจะแยกพยัญชนะอย่างไรแล้วเอาอะไรขึ้นก่อน
เพราะก่อนจะอ่านหนังสือ เชื่อว่าเด็กทุกคนต้องท่อง ก-ฮ แล้วก็พวกพยัญชนะอยู่แล้ว

สิ่งสำคัญจริงๆผมว่าอยู่ที่พ่อแม่และครูผู้สอนมากกว่า 
ถ้าพ่อแม่มีเวลาสอนลูกอ่านตั้งแต่เด็ก เด็กก็จะจำได้เอง แทบจะผสมคำได้โดยไม่ต้องอ่านแบบแยกพยัญชนะกับสระด้วยมั้ง 
ถ้าพ่อแม่ไม่มีเวลาหน้าที่ก็จะตกมาเป็นของครูผู้สอน เด็กแต่ละคนพื้นฐานก็ไม่เท่ากันตามเหตุผลข้างต้น รวมถึงความเร็วในการเรียนรู้ก็ต่างกัน
ปัญหาที่เด็กไทยอ่านหนังสือไม่คล่องหรืออ่านไม่ได้เลย ต้องถามกลับบว่าผู้สอนปล่อยผ่านมาได้อย่างไรมากกว่า 
เพราะสุดท้ายแล้วถึงวิธีสอนจะต่างกัน จุดมุ่งหมายก็วัดกันที่อ่านได้ไม่ได้ก็แค่นั้น 

สุดท้ายนี้ผมเคยคุยกับเพื่อนเรื่องนี้ เพื่อนผมคนนึงก็ได้ให้ความเห็นว่า 
ตอนฝึกพิมพ์ดีดใหม่ๆ ต้องมาปรับสมองใหม่ให้เรียงตามตำแหน่งจริงๆมากกว่าเสียงในหัวว่า กอ เอ เก
comment157-1:ผมว่า ระบบใหม่ที่ใช้กัน น่าจะนำรูปแบบการเขียนแบบภาษาอังกฤษมาใช้ครับ ซึ่งจะมีปัญหาแน่นอน เพราะภาษาไทยมันมีทั้งคำพ้องรูปพ้องเสียง เขียนเหมือนกัน อ่านไม่เหมือนกันเช่น ตาก ลม ตากลม  เขียนไม่เหมือนกันอ่านเหมือนกัน เช่น ไม่ ใหม้ อักษรที่เสียงเหมือนกันแต่เอาไปใช้ต่างกัน เช่น ส ศ ษ ,ร ล ,ท ธ ทำให้เป็นการเพิ่มความลำบากในการจำและการเรียนรู้มากกว่าระบบเก่า
comment157-2:คำพ้องเสียงยังก็ต้องใช้การจำเป็นคำๆไปอยู่แล้ว ไม่ว่าจะเรียนรู้วิธีไหน คำพ้องเสียงในการอ่านเขียนไม่มีอะไรยากอยู่แล้ว
ส่วรคำพ้องรูป ไม่ว่าจะเรียนมาวิธีไหนสุดท้ายก็ต้องดูบริบทของประโยคอยู่ดี ไม่ได้เกี่ยวกับวิธีอ่านเลย
ส่วนการอ่านออกเสียงบางคำก็ไม่มีหลักที่ตายตัวอยู่แล้ว แต่อยู่ที่รากศัพท์ว่ามาจากไหน อ่านว่าอย่างไร ไหนจะคำยกเว้นที่อ่านไม่ตรงตามหลักอีก
แล้วสุดท้ายถึงจะอ่านตามรากศัพท์ภาษาก็มีการพัฒนา คำที่เมื่อก่อนบอกอ่านผิดพอใข้ไปเยอะๆก็บรรจุกลายเป็นคำที่ถูกต้องในพจนานุกรม
comment158:หลานเราเรียนระบบนี้ค่ะ รร.ในเครือนี้เช่นกัน
ที่เลือกเพราะใกล้บ้าน และเห็นว่าเป็นสองภาษา

ตอนแรกเราก็ไม่โอเคกับการอ่านแบบผิดไปจากสมัยที่เราและพี่สาวเรียน สอนอ่านลำบากมาก แต่เราลองเปิดใจ ทดสอบให้หลานเขียน ก็พอได้ และทาง โรงเรียน แจ้งมา จะมีกิจกรรมพบผู้ปกครอง ให้ผู้ปกครองสามารถเข้าดูการเรียน การสอนของครูได้ 
ในระดับเด็กเล็กๆ จะอ่านแบบเห็นตัวไหนก่อนอ่านตัวนั้น เราก็ว่าแปลกๆไม่คุ้นอยู่ดี... แต่ตอนนี้ หลานอยู่ ป.3 แล้ว ก็รู้จักสระ ครบทุกตัว การประสมคำแบบเดิม เราก็สอนเพิ่ม 
ตอนนี้เรากับพี่สาว ขอแค่ผลลัพธ์ น้องอ่านออกเขียนได้ก็พอค่ะ แต่ยอมรับภาษาไทยน้องอาจจะไม่คล่อง
ในโรงเรียนสองภาษา แต่อีกภาษาดีเลยทีเดียว
comment159:ไปศึกษาต้นกำเนิดภาษาไทยมาใหม่ว่าเข้าคิดค้นกันมายังไง พูด อ่าน เขียน ต้องลำดับการศึกษาแบบนี้
ลำพังแค่ภาษาอังกฤษที่ดันเรียน เขียน อ่าน พูด ก็สร้างปัญหาพอแล้วจะมาสอนภาษาไทยให้เป็นเขียน อ่าน พูด อีกเออเวรกรรมอนาคตชาติ

เดาเอาไว้เลยในอนาคตเด็กไทยจะมีสมองที่พัฒนาการฟังและพูดต่ำ เพราะพัฒนาการที่เด็กสมัยก่อนเราเริ่มจากการพูด กลายเป็นเน้นเขียนแทน
อาจเจอเด็กที่พูดติดอ่างเยอะขึ้น สมองที่พัฒนาการด้านภาษาในการฟังแล้วพูดเลยแบบ reflex ลดลงส่งผลไปถึงพัฒนาการในการเรียนรู้ภาษาอื่นๆอีก
มันมีเหตุผลนะครับที่เด็กชอบร้องเพลง ชอบออกเสียง เราไม่สอนให้เด็กเล็กๆเขียนแต่เราสอนให้ฟังและออกเสียงตามครับมันส่งผลถึงการพัฒนาการของสมองครับ
comment160:ลูกเรียน รร.เครือนี้ค่ะ
โดยส่วนตัว ตอนลูกเรียน ไม่สามารถสอนลูกสะกดภาษาไทยได้เลย
ก็ไม่ใช่ปัญหาอะไร เราบอกลูกว่าเรียนมาแบบไหน ก็สะกดไปแบบนั้น 
แม่ไม่สามารถสอนได้ค่ะ

ลูกเรา สามารถอ่านหนังสือออก เขียนหนังสือได้ ตั้งแต่ยังอยู่ชั้น อนุบาล
ทุกวันนี้ อ่าน เขียน พูด คล่องแคล่ว ไม่ติดปัญหาอะไร
ได้ทั้งไทย อังกฤษ
การเรียนและกิจกรรม เยอะแยะมากมาย แต่ลูกเราก็สนุกสนานกับทุกอย่างที่ รร.ค่ะ
comment161:ปัญหาจริงๆ คือคนยุคใหม่ ใช้คำที่เป็นคำพูดไม่เป็น 
อ่านนิยายปวดหัวมาก 
เราก็ยกตัวอย่างไม่ได้ เพราะเราออกเสียงถูก

เจอบ่อยๆ ก็ นี่ หนี้
comment162:คือถ้านับว่าอะไรคือการสะกดคำ แบบใหม่ มันไม่เข้าข่ายสะกด
มันคือการท่องจำแบบพินอิน ไม่ดีเลย
comment163:ยกเลิกก็ดีนะ หลักสูตรเก่าๆ โบราณผิดๆเยอะแยะ แต่พวกหัวโบราณไม่อยากให้เปลี่ยนแม้จะรู้ว่าผิด อนุรักษ์นิยม
เช่น
พอ ออ งอ พอง ไม้เอก พ่อง   สลับคำอ่านทำไม  สอนผิดแต่เข้าใจถูก นั่นเพราะเราเข้าใจว่าคำนั้นมีความหมายอะไร แต่การอ่านสะกดคำผิด
เข้ามาให้กำลังใจ
comment163-1:มันไม่เกี่ยวกับโบราณหรืออนุรักษ์นิยมเลยคุณ ของเก่าผิดตรงไหนก็แก้จุดผิดสิครับ ไม่ใช่เปลี่ยนจนทิ้งของเก่าที่ดีอยู่แล้วหรืออาจจะดีกว่าของใหม่ด้วยซ้ำ

ส่วนที่คุณยกตัวอย่างมา เป็นการอ่านออกเสียงนี่ครับ แล้วผันเสียงวรรณยุกต์ตาม 
การอ่านออกเสียง กับการสะกดคำมันไม่เหมือนกันนะ อันนี้จากที่ผมเรียนและจำมานะ ถ้าผิดก็ขออภัยละกัน แค่งงที่คุณยกตัวอย่างมา
comment164:คือ สรุปว่าการสอนภาษาไทยรูปแบบใหม่ พวกคำพ้องรูป คำพ้องเสียง การผันอักษรเสียงสูงกลางต่ำ เช่นไก่จิกเด็กตายบนปากโอ่ง ผีฝากถุงข้าวารให้ฉัน รวมถึง แม่ต่างๆเช่น แม่กบ แม่กง แม่เกย แม่เกว สระอัว สระเอีย ให้ยกเลิกไปทั้งหมด
แล้วให้เด็กมานั่งจำการเรียงตัวของสระ ของอักษรต่างๆแทนรูปแบบเดิม ผมว่าคนที่ใช้แนวคิดบ้าๆแบบนี้มาสอนเด็ก ผมว่าพวกคุณน่ะจะไปเช็คประสาทบ้างนะครับ บอกตามตรงมันเพี้ยนจริงๆ มันดูงี่เง่าสุดๆ กว่าจะเขียนเป็นทีละประโยค กว่าจะอ่านได้ทีละคำ มันดูยุ่งยากสุดๆ ถ้าอยากเห็นผลชัดเจนในกลุ่มทดลอง ก็ง่ายๆเลยครับ ให้เด็กกลุ่มหนึ่งใช้การสะกด อ่าน และเขียนแบบระบบเก่า ส่วนอีกกลุ่มหนึ่งให้ใช้การสะกด อ่าน เขียนแบบใหม่
ในระยะเวลา1เดือน แล้วให้ทำข้อสอบ ทั้ง 3แบบเพื่อประเมินผล ก็จะเห็นผลชัดเจนครับ
comment165:แบบเก่าดีอยู่แล้ว ถ้ามีลูกมีหลานเรียนสะกดแบบนี้ผมจะจับมาสอนเองให้หมดเลย
comment166:เราสังเกตจากคอมเม้นท์ด้านบน และคนอื่นๆว่า คนไหนมีลูกเรียนโรงเรียนเครือนี้ พอลูกโต ผปค.ก็หันกลับมามองว่า 
ลูกๆไม่มีปัญหาเรื่องการอ่านภาษาไทยเลย และก็อ่านเขียนได้เหมือนกับเด็กโรงเรียนอื่นๆ คนที่งง คือคนที่จบระบบเก่า แบบเรา 
ส่วนตัวก็ชินกับระบบเดิมนะคะ คิดว่าแบบเก่าก็ดีนะ  แต่เมื่อระบบเขา (สารสาสน์) เขาสามารถอยู่และเติบโตได้ ภาษาแข็งแรงได้ 
ต้องดูที่ผลลัพธ์เขา พอเด็กเริ่มโตก็อ่านหนังสือได้แล้วไม่ต้องมาสะกดเหมือนเด็กอนุบาล/ประถมต้น อีก    แล้วเราจะมาดีเบท กันทำไม ?
อย่างใดอย่างหนึ่งก็ได้ เราว่าการตัดสินแบบการวิเคราะห์แบบฟันดาบใช้ในยุคนี้ไม่ค่อยได้  สมัยนี้เขาคิดวิเคราะห์ ลงมือทำ และสรุปผล 
แต่คนหมู่มากมักจะไม่อยากยอมรับ เพราะยังคิดว่าการวิเคราะห์แบบนี้คือทางเดียวที่ถูกต้องที่สุด  มันเป็นการสอนการสะกดที่แท้จริง (?) 
สอนให้เด็กอ่านได้ เราเข้าใจที่จขกท.จะสื่อสารนะ   และอีกระบบหนึ่ง เราคิดว่า เป็นวิธีการสอนอ่านแบบท่องจำ (?)

แต่สุดท้ายแท้จริงแล้วไม่มีอะไรต้องตายตัวเสมอไป ตราบใดที่ผลลัพธ์ออกมาก็เท่าๆกัน เราก็ไม่รู้ว่าโรงเรียนเครือนี้นักเรียนเขาจบกันมากี่คนแล้ว 
บางเรื่องผู้ใหญ่เราก็ไม่น่าทำเรื่องเล็กให้เป็นเรื่องใหญ่  แปลกกว่าเดิมไม่ได้ เปลี่ยนแปลงไม่ได้ คือทำอีกอย่างจะผิด  
เพราะฉันคิดตามกระบวนการคิด และอ่านแบบนี้ การสะกดคำแบบใหม่นี้คือผิดทางแน่นอน...  ก็แล้วไงล่ะคะ ไม่รู้ว่ากลัวอะไร กลัววันหนึ่ง 
ว่าเด็กรุ่นนี้จบออกมาแล้วมามีผลต่อการดำรงชีวิตคนอื่นเท่านั้นหรือเปล่า เช่น สะกดคนละแบบ กับเพื่อนร่วมงาน ? หรือ 
ถ้าสะกดแบบนี้ จะทำให้พ่อแม่สอนการบ้านลำบากขึ้น  หรือยังไงคะ  คือสุดท้ายผลลัพธ์ต่อเด็กเหล่านี้เขาอ่านได้เหมือนกัน 
เท่ากันกับเด็กที่อ่านอีกแบบ บางคนก็โยงไปเรื่อยว่าวิธีการอ่านแบบนี้ จะเป็นโดมิโน่ให้เด็กมีปัญหาต่อๆไปในอนาคต..  ไม่จริงเลย   
บางคนก็หาว่า "ก็เพราะแบบนี้ไงเด็กไทยสมัยนี้ถึงได้โง่" คือคุณเอาอะไรมาอ้างอิงว่าเด็กสมัยนี้โง่ สมัยก่อนเด็กไทยที่โง่ มันก็มีโง่เหมือนกัน 
ทุกยุคก็มีทั้งโง่ทั้งฉลาดทั้งนั้น พิมพ์ได้ชุ่ยๆเลื่อนลอย...  

ทุกวันนี้โลกมันเปลี่ยนไปเรื่อยๆแล้ว เมื่อก่อนเด็กๆไม่คิดหรอก ว่ามานีมานะ จะไม่มีอีกแล้ว
และหลายสิ่งหลายอย่างที่มาแทนที่แบบเก่า  สมัยก่อนไม่มี โฮมสคูล เพราะเราไม่เชื่อระบบนี้  สมัยก่อนเราต้องเรียนพิเศษเพราะเรียนแล้ว
จะเก่ง แต่พ่อแม่สมัยนี้เริ่มอยากให้เรียนน้อยลงมีเวลากับธรรมชาติมากขึ้น  เห็นไหมคะบางเรื่องบางคนสมัยนั้นยังไม่คิดว่า วันนี้เราจะเป็นแบบนี้เลย
comment167:ปัญหาของเด็กไทยไม่ใช่อ่านหนังสือไม่ออก

แต่ปัญหาคือบางคนจบ ป ตรียังอ่านหนังสือไม่แตกเลย

จบ ป โท ยังอ่านหนังสือระหว่างบรรทัดไม่ได้เลย
comment168:ตอบก่อนละกัน ค่อยไล่อ่านความเห็น

ผมเห็นว่าระบบเก่า เหมือนเราสอนเด็กให้จำ "หลัก" ซึ่งจะเป็นไปได้ช้า แต่ถ้าเข้าใจแล้วเขาสามารถพัฒนาการอ่านได้ด้วยตัวเองโดยไม่ต้องพึ่งครู 

แต่ระบบใหม่ เหมือนกับสอนให้เด็กจำ "ภาพ" คล้ายอักษรจีนว่าตัวนี้อ่านว่าอย่างไร แบบนี้คือจะอ่านเป็นเร็ว แต่ถ้าเจอคำใหม่จะเหมือนคนโง่ทันที อ่านไม่ได้ 

ถ้าคิดแล้วผมเห็นว่าระบบเก่าดีกว่า เพราะสามารถใช้ได้ชั่วชีวิต โดยที่เสียเวลาทำความเข้าใจแค่หลักเดือนหรือปี ในขณะแบบใหม่คุณต้องทำความเข้าใจชั่วชีวิต และระบบเก่ามันเป็นการใช้ความเข้าใจ มากกว่าความจำซึ่งมันควรเป็นเทรนด์ให้เด็กเข้าใจสิ่งที่เรียนรู้มากกว่าท่องจำอยู่แล้ว

เลยไม่รู้ว่าคนคิดหลักสูตรใหม่จะให้รีบอ่านออกเร็วเป็นเร็วไปทำไม ผลเสียมันมากมายกว่ามากนัก แทนที่จะพัฒนาระบบเดิมให้ดีขึ้น ให้เด็กสามารถเข้าใจได้เร็วกว่าเดิม ดันยิ่งแก้ยิ่งยุ่ง ยิ่งแก้เด็กยิ่งโง่ในระยะยาวซะงั้น
comment169:น่ากลัวกว่าค่ะที่ผู้บริหารบางโรงกำลังเปลี่ยนความคิด ว่าการอ่านผิดนั้นเป็นวิธีการสอนที่น่าเอามาทำตามเพื่อที่จะเลียนแบบโรงเรียนอ่านผิดเพียงแค่อยากจะเก็บเงินเยอะๆเหมือนเขา เอาหลักสูตรนี้มาน่าจะเป็นการเปดโลกความจำและการเขียนด้วยวิธีการใหม่ ในฐานะครูผู้น้อยก็ขัดในใจค่ะว่านี่เป็นอะไรกัน สิ่งที่ได้มากับเสียไปไม่คุ้มเลยค่ะ อยากให้หน่วยงานที่เกี่ยวข้องกับอักษรและภาษาเข้ามาวิเคราะห์ปัญหาและออกกฎอะไรมาสักอย่างเกี่ยวกับการอ่าน สงสารเด็กยุคนี้ที่ต้องต่อสู้กับสิ่งเร้ามากมาย มิหนำซ้ำยังได้เรียนรู้ภาษาชาติแบบผิดๆ..ใครที่คิดว่าไม่เป็นอะไรนั่นในใจคุณคือไทยร้อยเปอร์เซ็นหรือชาตินิยม ถ้าชาตินิยมก็คงไม่แปลก แต่ถ้าบอกว่าเราเป็นคนไทยช่วยกันรักษาสิ่งที่เป็นวัฒนธรรมเราไว้ให้ลูกหลานภูมิใจเถอะคะ..ไม่ใช่แค่การศึกษานะคะ...การดำเนินชีวิตนี่มีผลกระทบมาก เด็กๆโดนบังคับให้เลียนแบบวัฒนธรรมเพื่อนบ้าน(หลายบ้านด้วย)จากผู้ปกครองโดยที่เค้าไม่มีสิทธิ์เลือกเลย ก็พ่อแม่ทำให้เห็น เรามีวัฒนธรรมของเราจงภูมิใจเถอะคะ คนไทยสวยหล่อไม่แพ้ชาติอื่นเลิกตามเค้าซักที ได้แต่หวังค่ะยังไงฝากไว้คิดนิดนึงนะคะ พอแล้วๆๆๆ
comment170:ไม่ชอบการอ่านแบบนี้เหมือนกัน
รู้สึกเด็กจะอ่านหนังสือได้แย่ลง เขียนถูกน้อยลง

อันนี้วัดจากเด็กมหาลัยนะครับ ซึ่งน่าถูกสอนมาให้อ่านแบบนี้
comment171:ดีนะ โรงเรียนเอกชน ที่หลานผม อายุ 4 ขวบ ยังสอนแบบเดิม
เห็นหลานสะกดคำได้แล้ว ยังชื่นชม ว่าโรงเรียนใส่ใจดีจัง
แต่บางคำที่ยาก ๆ พอเราสอน หลานก็จำได้ทันที
comment172:รร.เครือนี้ไม่เคยอยู่ในสายตาเลยค่ะ มีความรู้สึกว่าผู้บริหารไม่ได้เห็นความสำคัญของการพัฒนาการในทุกด้านของเด็ก แต่ต้องการเพียงแต่การสัมฤทธิ์ผลในด้านการศึกษาชั่วครั้งชั่วคราว

ว่าง่ายๆคือ ต้องการให้เด็กทำคะแนนสอบได้ดี แต่ไม่สนใจวิธีการสอนที่จะทำให้เด็กได้เรียนรู้ต่อยอดได้ด้วยตัวเอง การเป็นโรงเรียนสองภาษาก็ดูเหมือนแค่ wanna be เด็กๆออกมาเลยเป็นประเภท ภาษาไทยก็สับสน ภาษาอังกฤษก็ไม่แข็งแรง

ปล.ลูกเราเรียนสาธิตค่ะ ไอเดียบรรเจิด ชอบคิดนอกกรอบ แตกต่างอย่างสร้างสรรค์
comment173:ได้ยินมาเหมือนกันว่า ศธ. ให้สอนอย่างที่ จขกท. ว่า นับว่าขาดหลักคิดทางภาษาศาสตร์อย่างมาก ก่อนอื่นต้องเข้าใจความคิดเกี่ยวกับภาษาของมนุาย์ก่อน ในระดับคำ มนุษย์ไม่ว่าชาติไหนๆ จะมีระบบคิด พยัญชนะ + สระ + พยัญชนะ หรือที่เรียกกันว่า consonant + vowel + consonant (CVC) คำว่า "แปด" ต้องอ่านตามกฎ C+V+C  คือ  ป + แ- + ด จึงจะอ่านได้ว่า "แปด" ในภาษาอังกฤษหรือภาษาตระกูลอินโดยูโรเปียนหรือตระกูลสลาฟเขียนตามกฎ C+V+C ที่เห็นมียกเว้นก็มีภาษาเราน่แหละเพราะสระในภาษาเราเขียนได้ 4 ทิศ การที่ให้เด็กสะด "แปด" ว่า ป+แ-+ด แล้วเด็กจะเขียนว่า "ปแด" ผมว่าดูถูกสติปัญญาเด็กมากไปมั้ง
comment174:อย่าใช้สมองด้านความจำมากไป มันมีสมองส่วนอื่นๆด้วยที่น่าจะพัฒนาในด้านภาษา
ออกเสียง พูด แบบอัตโนมัติผมว่าแบบเก่ามันมาจากพื้นฐานของมนุษย์ในการสื่อสาร
การเขียนหนังสือมันคือสิ่งสมมติ เสียงที่ได้ยินแล้วเปล่งออกมานั้นแหละคือสัญชาตญาณของสมอง
เด็กเล็กจะมีสิ่งนี้มาก พวกนี้เรียนรู้เร็วในขณะที่ผู้ใหญ่เหลือแต่การจดจำ
ดังนั้นเด็กเกิดมาทุกคนมีความอัจริยะด้านภาษาที่พระเจ้าให้มาแตกเกิด
ทำไมเด็กเกิดมาพูดภาษาอังกฤษได้ ญี่ปุ่นได้ ไทยได้ เพียงแค่ได้ยินและออกเสียงนั้นแหละคือความอัจริยะของสมอง
ที่มีมาแต่เกิด แต่ผู้ใหญ่เรียนเป็น 10 ปี ยังทำไม่ได้เลยดังนั้นอย่าเอาการเรียนแบบจดจำสำหรับผู้ใหญ่ที่โง่เขล่าไปใส่ให้
เด็กที่มีสมองที่ฉลาดกว่าเลยครับ
comment175:ครับ ก็ขอขอบคุณคนที่เข้ามาแสดงความคิดเห็น และร่วมโหวตกระทู้ทุกคนด้วย ความจริงผมไม่เคยรู้จักโรงเรียนนี้มาก่อนด้วยซ้ำ พึ่งรู้แล้วก็เห็นข่าวจริงๆ เพราะงั้นที่เขียน ก็ไม่คิดจะเขียนด้วยอคติแต่อย่างใด เพียงแต่อาจจะเขียนด้วยคำพูดที่มั่นใจในอุดมการณ์ตัวเองไปหน่อย หลายคนเลยคิดว่าผมเขียนด้วยอคติ เขียนด้วยอารมณ์ หรือต้องการจะโจมตีคนที่เห็นต่างอย่างเดียว เด็กน้อยด้อยประสบการณ์ผู้ไม่เคยเถียงในอภิมหากาพย์กระทู้อย่างนี้มาก่อน จึงอยากจะชี้แจงว่า ผมมั่นใจในอุดมการณ์ของผม และการที่ผมเถียงเพื่ออุดมการณ์อันแน่วแน่ของผม ไม่น่าผิดนะครับ สิ่งที่ผมเถียง ผมเถียงหลังจากที่ผมอ่าน อ่านในสิ่งที่ผมคิดว่าผิดจากหลักที่ควรจะเป็น ผมจึงต้องอธิบายในสิ่งที่ควรจะเป็นให้พวกคุณรับรู้ สิ่งที่ผมต้องการให้เกิดขึ้น คือการเถียงกับหรือยอมรับของคุณ มากกว่าการกล่าวหาว่าผมไม่ยอมรับฟังความเห็นต่าง เพราะผมฟังแล้วไง ผมถึงต้องเถียง ผมคงไม่เถียงทั้งที่ผมยังไม่ฟัง ยังไงถ้ายังเป็นสิ่งที่ทุกคนคิดว่าไม่เหมาะสม ผมก็อยากจะขออภัยมานะที่นี้ด้วย

แต่ยังไง ประเด็นสำคัญของผมก็ยังอยู่ที่การอ่าน ผมจึงขอสรุปสั้นๆว่า ผมจะไม่ขอสรุป เพราะดูจากการดีเบตที่ยาวนานขนาดนี้ ไม่น่าสรุปให้เข้าใจได้ เลยอยากจะให้ผู้เชี่ยวชาญ หรือหน่วยงานที่เกี่ยวข้อง มาชี้แจงให้ความเข้าใจที่ถูกต้อง เกี่ยวกับเรื่องหลักภาษาที่ควรจะเป็น อย่างนักภาษาหรืออาจจะเป็นกระทรวงศึกษาธิการ ที่รู้คืออย่างสพฐ.หรือแม้กระทั่งพระเทพฯ ยังมีการท้วงติง แต่แปลกใจที่ไม่มีการแก้ไข ยังไงก็ไม่อยากให้ปล่อยไว้นะครับ เดี๋ยวจะกลายเป็นความเข้าใจผิด แล้วมีการใช้ที่แพร่หลายมากกว่าเดิม

เข้าใจนะจ๊ะลุงตู่ อย่าพูดจนไม่มีเวลาทำงานแล้วกัน อุ้บ!!!
comment176:สอนผิดยังเห็นกันบ่อยๆสอนแปลกๆ กระทรวงออกมาพูดอะไรบ้างยัง
comment177:จริงๆแล้วโรงเรียนที่สอนสะกดคำแบบที่ว่า  เป็นโรงเรียนเอกชน ค่าเทอม ก็ไม่ใช่น้อย  ถ้าพ่อแม่เขาพึงพอใจที่จะให้ลูกเรียนแบบนั้น  ก็แล้วแต่
   ส่วนตัว ชอบการสะกดคำแบบเก่า มากกว่า  
    ถ้ามีการทดสอบ หลักภาษา  ภาษาไทย  คิดว่า เด็กที่เรียนการสะกดแบบเก่า น่าจะทำคะแนนได้ดีกว่า 
   เช่นคำว่า      เจ็บ      เด็กที่เรียนแบบเก่า จะรู้เลยว่า  ลดรูปมาจาก  สระ  เ-ะ  เพราะสะกดว่า  จ  เ-ะ   บ  เจ็บ  ตั้งแต่เด็ก
    แต่  เด็กที่เรียนสะกดแบบใหม่   ก็ต้องมาจำใหม่ว่า  ลดรูปมาจากสระ  เ-ะ   ทำให้ต้องจำหลายต่อ  ไม่เป็นธรรมชาติ เสียเวลา
comment177-1:จ  เ-ะ บ  =  เจบ = เจ็บ?
comment177-2:จะเบะ
comment178:คือต้องการแบบนั้นนะ ก็ไม่ต้องส่งลูกไปเรียน ก็สอนลูกเองเลยที่บ้าน พอโตมาถ้าไม่ตายก่อนลูก ก็ได้รู้ว่าลูกที่เรียนด้วยความคิดของมันจะฉลาดหรือมันจะโง่
comment179:วิธีแบบสารสาสน์คิดแล้วเหนื่อยแทนเด็ก น่าจะเปลืองเนื้อที่ในสมองมากขึ้นนะ เพราะต้องจำเป็นตัว ๆ แทนที่จะจำเป็นชุดของสระ 

และการจำแบบนี้ทำให้ไม่มีหลักในการจำ แต่ต้องเรียงเป็นตัว ๆ เท่านั้น ใครคิดว่าดี ลองเอาหลักการเดียวกันมาใช้จำเบอร์โทรดูก็ได้ เช่น 0833235172 เด็กสารสาสน์จะต้องจำเรียงตัว แต่เด็กที่เรียนแบบเก่าจะเหมือนถูกสอนให้รู้จักจำ 083 เบอร์โทรจริง 323 - 5172  มันน่าจะจำง่ายกว่านะ 

ยกตัวอย่างกับสระจริง ๆ ก็ได้ เช่น สระเอีย ยังไงต้องมี เ ,   ี , ย  แน่นอน เช่นคำว่า "เสียง" ไม่มีทางจำทีละตัวแล้วลืม ย.ยักษ์ เขียนแค่ "เสีง" ไปได้ 

ว่าแต่โตเป็นฟายแล้วเพิ่งรู้ว่าเด็ก ๆ มีปัญหาวางตำแหน่งสระผิดจนต้องใช้วิธีสอนแบบไม่ตรงตามหลักสระกันด้วย เพิ่งเป็นกันยุคนี้หรือเราไม่รู้เองหว่า
comment180:ชอบกระทู้นี้มากค่ะ นั่งอ่านมาตั้งแต่เมื่อวาน เพิ่งจะมาอ่านจบวันนี้
มีความรู้มาก ไม่รู้ว่าเด็กสมัยนี้เค้าเรียนภาษาไทยแบบนี้

จริงๆ มันก็งงจริง
comment181:ผมว่าวิธีเดิม ถึงจะเก่าแต่ก็คลาสสิกดีนะครับ สอนให้รู้โทนเสียง การผสมสระกับพยัญชนะ

สมัยก่อนตอนเรียนพิเศษ อ. ท่านหนึ่งที่สอนวิชาภาษาอังกฤษก็สอนเน้นที่รากศัพท์เป็นหลักครับ มีหลักกว่าถ้าเข้าใจรากศัพท์ พื้นฐาน หรือที่มาที่ไปแล้ว จะทำให้เข้าใจและตีความภาษาได้ง่ายขึ้น

วิธีการอ่านภาษาไทยสมัยก่อนผมว่าก็ทำนองนี้เลย สอนให้เด็กรู้ว่ามันคืออะไร ผสมยังไง แล้วจากนั้นถ้าตีความหมายแตกเมื่อไหร่ ก็ฉลุยเลยกับการอ่านคำในรูปแบบต่างๆ

สมัยเด็กตอนเล่นเกมผมก็หัดเรียนรู้ภาษาญี่ปุ่นแบบงูๆปลาๆ พอใช้หลักภาษาไทยไปประยุกต์ก็เข้าใจการอ่านคำขึ้นมากเลย
เช่นคำที่ต่อด้วย อิ... คา+อิ = ไค  นา+อิ = ไน  
เทียบกับภาษาไทยก็อารมณ์ประมาณ คอ+ไอ = ไค   นอ+ไอ = ไน

ภาษาอังกฤษเองก็เหมือนจะหลักเดียวกัน มีคนยกตัวอย่างมา
C+an(แอน) = แคน
M+an(แอน) = แมน

ผมว่าวิธีอ่านแบบนี้ในระยะยาวแล้ว ได้ใช้ประโยชน์เยอะเลยครับ
มันจะวุ่นนิดๆตอนทำความเข้าใจหลักการครับ แต่ถ้าเข้าใจได้(ระดับหนึ่ง)เมื่อไหร่แล้ว จากนั้นมาก็ไปได้ไวเลยล่ะ
comment182:โอ๊ย จะบ้าตาย นี่ก็หลงนึกว่าน้องคนเล็กโง่มาเป็นสิบยี่สิบปี (น้องเล็กเกิดปี 1994) ทำไมนางถึงไม่สามารถเขียนแยกคำที่สะกดด้วย พ ผ / ฝ ฟ ได้ถูกต้องเลย
เทียบกับเราและน้องรองซึ่งสามารถสะกดได้ เพราะน้องโดนสอนแบบครึ่งผิดครึ่งถูก (ตอนนั้นน้องได้เรียนผสมกันสองแบบ) มาตลอดนี่เอง

จนตอนนี้เรียนจบ ทำงานแล้ว ยังผิดๆ ถูกๆ อยู่เลย ผลมันน่ากลัวมาก เรากับน้องรองไม่เห็นเป็นอย่างนี้
comment183:ครูในประเทสไทยส่วนใหญ่จบจากราชภัฏ คือเอ็นไม่ติด
ก็อย่างที่เห็นๆ
comment184:มันไม่เกี่ยว ว่าเขียนยังไงไม่ใช่รึ
แต่หลักการสะกดคำในภาษาไทยยังไง มันก็ต้อง พยัญชนะ+สระ+วรรณยุกต์ ไม่ใช่รึครับ

จะมาสอนสะกดคำ สระ+พยัญชนะ+วรรณยุกต์ แบบนี้มันก็งงกันสิ
ถ้าจะบอกว่าจะได้เขียนได้ถูกต้อง อันนั้นมันเป็นปัญหาที่ตัว สระ เอง ที่ต้องสอนว่า สระอะไรเขียนตรงตำแหน่งไหน ถึงจะถูก

ยังงั้นเวลาสอน แปด = แอ+ปอ+ดอ อ่านว่า แปด 
กับ สาม = สอ + อา + มอ อ่านว่า สาม มันก็สอนไม่เหมือนกันสิ
comment185:ผมว่ามันเป็นเทคนิคมากกว่านะ ถ้ามันได้ผลลัพท์ออกมาเหมือนกัน แล้วคนเรียนเข้าใจได้มันก็ดีนะ มีวิธีหลายๆแบบให้เรียนรู้
comment186:แล้วแบบเก่า มันไม่ดียังไงอ่ะ 
ทำไมต้องเปลี่ยน
กลัวเด็กเขียนผิด ก็สอนไปว่าสระแบบ แ เ ไ ใ ฯลฯ ให้ไว้ข้างหน้านะ มันก็ไม่น่ายากนะ


แล้วแบบใหม่ เด็กจะอ่านคำพ้องรูปยังไงอ่ะ
เฉลา = เฉ-ลา หรือ ฉะ-เหลา
กระเพรา = กระ-เพรา หรือ กระ-เพ-รา
comment187:พื้นฐาน. บ้านเราหลายๆคนยังไม่ให้ความสำคัญ มันบ่งชี้เลยว่าแล้วเรื่องรอบๆตัวเราจะใส่ใจกันไหม

ของลูก ครูที่ใหม่ ระดับ ม2. สอนมาแบบนี้ กอ - รร - มอ อ่านว่า กรรม กอ เป็นตัวสะกด รรม เป็นสระ -ำ ????????? 
โชคดีของลูกที่โรงเรียนเก่าระดับประถม เขาสอนมาแน่นแล้ว 
ว่า รร. คือ รหัน ออกเสียง อำ  มอม้า เป็นพยัญชนะตัวสะกด ไม่ใช่สระ
พอถามครูที่ใหม่ กลับไป. ครูยังย้ำกลับมาว่า. หนูจำผิดค่ะลูก ที่ถูกคือที่ครูบอก...
comment188:การสะกดแบบเรียงตัว
เอ กอ อิ ดอ เกิด
มีมาตั้งแต่ปี 2521 แล้ว ผมเรียน ป1 เซนต์คาเบรียล
อ่านเจอในกระทู้นี้มีบางคนก็เรียนแบบนี้ ซึ่งก็คือเครือโรงเรียนเซนต์คาเบรียลนั่นแหละที่สอนแบบนี้ เช่น อัสสัมชัญ
ไม่ใช่การสอนวิธีใหม่แต่อย่างใดเลย เด็กจบจากเครือเซนต์คาเบรียลไม่รู้กี่หมื่นกี่แสนคน
comment188-1:เขาไม่ได้เถียงกันเรื่องก่อนหน้านี้มีเด็กที่เรียนวิธีนี้หรือเปล่า เขาเถียงกันเรื่องมันเป็นวิธีที่มีประสิทธิภาพดีที่สุดรึเปล่า....
comment188-2:ก็ไม่เห็นเด็กเครือเซนต์คาเบรียลจะสะกดไม่เป็นนิ
เค้าก็เรียนกันมาตั้งแต่ดึกดำบรรพ์
แล้วมีการพิสูจน์หรือยังว่าการเรียนแบบไหนดีกว่า
ขอหลักฐาน อย่ามโนเอาเอง
comment188-3:หลักฐานที่ไม่ได้มโนเองคือ ผมสอนเด็กที่เรียนผิดวิธีจนอ่านออก ด้วยการสอนว่าเสียงเริ่มต้นคืออะไร สระคืออะไร เสียงสะกดคืออะไร ซึ่งเหมาะกับการเริ่มแกะจากพยัญชนะต้น แต่ถ้าคุณได้ยินทฤษฎีว่าวิธีแบบเริ่มจากตัวแรกที่เห็นมีข้อดีอย่างไรก็ขอข้อมูลด้วยครับ อย่ามโนเอาเอง....

ถ้าไม่มีข้อดีที่ชัดเจนก็อย่าไปเลิกใช้วิธีที่มีข้อดีชัดเจนเลย ถ้ามีข้อดียังพอได้ถกกันว่าแบบไหนมีข้อดีข้อเสียอย่างไร แต่ถ้าไม่มีเลยแล้วยังจะมายกเลิกวิธีที่มีข้อดี ผมว่าก็คิดเอาเองนะว่าควรมั้ย....

ผมอ่านหนังสือออกจากการแกะองค์ประกอบแล้วเทียบเคียงคำที่รู้ว่าอ่านอย่างไร ผมจึงอ่านได้ตั้งแต่อนุบาลโดยที่ไม่มีใครสอน และอ่านคำที่ไม่เคยเห็นมาก่อนได้ เด็กโรงเรียนไหนอ่านออกเร็วกว่าผมก็เสนอหลักการของเขามาผมจะได้เปรียบเทียบครับ ถ้าพูดลอยๆว่าแบบนั้นดีผมก็ไม่รู้จะเปรียบเทียบยังไง....
comment188-4:ใจอคติตั้งแต่ต้นว่าวิธีอื่นผิดหมด
แบบนี้อย่าเป็นครูเลย
comment188-5:ก็เห็นอยู่ว่าสอนแบบไหนก็ได้เด็กที่อ่านออกเขียนได้ประสิทธิภาพเท่ากัน
ยังจะมามั่วว่าแบบนู้นดีกว่า แบบนี้แย่กว่า
comment188-6:ก็เห็นอยู่ว่าวิธีหนึ่งได้ผล ยังจะมาเสนอให้ใช้วิธีอื่นโดยที่ไม่สามารถบอกได้ว่าดีกว่าอย่างไร คำว่า "อคติ" และ "มั่ว" ที่คุณเขียนมา มันก็เข้าตัวคุณเองนะครับ....

ผมรับฟังเหตุผลและเปิดรับการหารือเพื่อให้ได้วิธีที่มีประสิทธิภาพที่สุด แต่คุณไม่เสนอเหตุผล ผมก็ไม่รู้จะคุยอะไรต่อครับ....
comment188-7:วิธีเริ่มจากเสียงพยัญชนะต้น ไล่มาสระ ไล่ไปตัวสะกด วรรณยุกต์ ทำให้เด็กเข้าใจหน้าที่ของแต่ละอย่าง เช่น กอ-เอา=เกา การเรียนวิธีนี้ "เข้าใจ" รูปสระ "เอา" แต่การเรียงทีละตัว เอ-กอ-อา=เกา แบบนี้รูปสระ "เอา" ไม่ใช่เครื่องมือ แต่กลายเป็นภาระ เด็กอ่านได้เพราะจำได้ เพราะเด็กฉลาดครับ ไม่ใช่เพราะมันเป็นวิธีที่ได้ผลดี....

การที่เด็กอ่านออกเป็นแสนคน ก็ไม่ใช่เครื่องรับประกันว่ามันเป็นวิธีที่ดี ถ้าคุณให้เด็กกลุ่มเดิมมาเรียนวิธีที่ผมบอก เขาก็อ่านออกเหมือนกัน และเร็วกว่าด้วย ซึ่งผมพิสูจน์แล้วด้วยตัวเอง แต่กลับโดนคุณกล่าวหาว่ามโนบ้าง อคติบ้าง มั่วบ้าง โดยปราศจากเหตุผลว่าหลักไหนมีข้อดีข้อเสียยังไง ฝ่ายผมเสียอีกที่เสนอเหตุผลอยู่ฝ่ายเดียว ผมไม่รู้คุณเรียนการอ่านที่ไหน แต่คุณควรเรียนเรื่องการให้เกียรติคู่สนทนาบ้างนะครับ....
comment188-8:เบื่อพวกมโนเอาเองว่าแบบไหนดีกว่าโดยไม่มีผลวิจัย
ขอลิงก์ผลวิจัย หรืออยู่ห้องสมุดไหนบอกมา
ไม่เอาเรื่องคิดไปเองนะ เบื่อละกะพวกนี้
comment188-9:เหตุผลฝั่งผมผมวิจัยเองแล้วครับ....

เหตุผลฝั่งคุณวิจัยรึยัง อ้าว ยังไม่ได้เสนอเหตุผลเลยด้วยซ้ำนี่หว่า?
comment189:ใจอคติตั้งแต่ต้นว่าวิธีอื่นผิดหมด
แบบนี้อย่าเป็นครูเลย
