title:บ้านผมถูกไฟไหม้เพราะโคมลอยครับ
comment:ขอเกริ่นก่อนนะครับ ว่าไม่เคยตั้งกระทู้มาก่อน หากใช้ภาษาได้ไม่ดีพอ หรือผิดพลาดประการใด ขออภัยล่วงหน้าครับ
กระทู้นี้ผมอยากแชร์ประสบการณ์ ฝากให้ทุกท่านลองพิจารณาดูนะครับ ขอเข้าเรื่องเลยแล้วกัน

ตอนนั้นผมเรียนอยู่ ม.4 บ้านของผมถูกไฟไหม้เมื่อประมาณ 7-8 ปีที่แล้วในคืนวันลอยกระทงครับ เนื่องจากโคมลอยมาตกใส่หลังคา คือบ้านมีลักษณะเป็นเต้นท์ผ้ายาง เรียงต่อๆกันหลายหลังครับ ก็ถือว่าใหญ่พอสมควรเพราะว่าเป็นร้านขายเฟอร์นิเจอร์ แต่ว่าภายในก็มีการโบกปูนทำเป็นห้องๆสำหรับออฟฟิศและอยู่อาศัยแน่นหนา ภายในก็จะมีเฟอร์นิเจอร์มากมาย ตั้งแต่โซฟา ตู้ โต๊ะ เตียง ที่นอน ฯลฯ ซึ่งส่วนใหญ่เป็นไม้และที่นอนกาบมะพร้าวครับ(เป็นเชื้อเพลิงอย่างดี) ทีนี้ตอนที่โคมลอยมาตก ให้จินตนาการว่ายางโดนเผาครับ มันจะหยด เลยลุกลามรวดเร็วมาก จนไม่สามารถควบคุมเพลิงไว้ได้ เสียหายทั้งหมด เหลือเพียงแค่ตู้เซฟ กับรถครับที่ไม่ถูกเผา นี่คือเรื่องย่อ แต่ผมจะขอเล่าถึงเหตุการณ์อย่างละเอียดนะครับ เพื่อสะท้อนจิตใจของผมและครอบครัวว่ามันเป็นอย่างไร ณ ตอนนั้น


เรื่องมีอยู่ว่าผมออกไปงานวันลอยกระทงกับเพื่อนที่ศาลากลางครับ (อ้อ! ลืมบอกว่าบ้านของผมอยู่แถวท่าน้ำนนท์) ก็ไปช่วยแม่เพื่อนขายกระทง เพราะเราว่างๆ กะว่าเสร็จงานจะได้ลอยกระทงกับเพื่อนด้วย กว่าจะแยกกัน กลับมาถึงบ้านตัวเองก็เที่ยงคืนกว่าครับ วันนั้นบอกตรงๆว่าเพลียแล้วคิดว่าคงหลับยาวแน่ๆหลังจากผ่านมาทั้งวัน พอกลับมาถึงเตรียมตัวจะนอน แม่ก็มาทักครับ แกยังไม่หลับ ก็บอกผมว่าอยากลอยกระทง พาไปลอยกระทงตอนนี้ได้ไหม? เพราะแม่ตัดผมตัดเล็บน้องๆใส่กระทงไว้(ตามความเชื่อของแม่) แต่ยังไม่ได้เอาไปลอย เพราะน้องยังเล็ก ไม่อยากพาออกไปตอนคนเยอะๆ กลัวว่าจะอันตราย ตอนนั้นน้องยังแบเบาะครับ ส่วนอีกคนอยู่อนุบาล ผมโตมากเพราะคนละพ่อ // ดูแกไม่สบายใจครับ ถ้าไม่เอาไปลอย แกตั้งใจไว้แล้ว ก็ไม่อยากเอาเศษผมกับเล็บน้องไปทิ้ง ด้วยว่าท่าน้ำมันไม่ได้ไกลมากด้วย ผมเลยพาแม่เดินออกมากันสองคนที่ท่าน้ำนนท์

ตอนนั้นคนซาหมดแล้วครับ หลังจากลอยกระทงเสร็จ เราก็แวะทานก๋วยเตี๋ยวกัน ใช้เวลาอยู่พักหนึ่ง จากนั้นในขณะที่กำลังเดินกลับบ้าน ก็เห็นมีคนวิ่งแตกตื่นแล้วตะโกนว่าไฟไหม้ๆ ตอนนั้นยังไม่ได้คิดอะไร แต่ก็ตกใจ เลยมองตาม ก็เห็นฟ้าบริเวณนั้นเป็นสีแดงครับ แม่ก็บอกว่าทางนั้นมันแถวบ้านเราเลย ใจไม่ดีเนอะ ผมก็บอกแม่ว่าอย่าคิดมาก แล้วก็พากันรีบเดินกลับอย่างไว สักพักก็มีคนขี่จักรยานวิ่งสวนมาครับ แล้วตะโกนเหมือนกันว่าไฟไหม้ๆ เราเลยโบกให้เขาหยุดแล้วถามว่าไฟไหม้ที่ไหน? พอเขาตอบว่าร้านเฟอร์นิเจอร์เท่านั้นแหละครับ แม่กรี๊ดเลย แล้ววิ่งนำผมไปอย่างเร็ว

แม่กรี๊ดว่าลูกกูๆ! (ขออภัยถ้าไม่สุภาพนะครับ) ผมรีบวิ่งตามแม่ไป จับมือ แล้วบอกใจเย็นๆ ตอนนั้นทำอะไรไม่ถูก ได้แค่วิ่งไปให้เร็วที่สุดที่จะทำได้ ประคองแม่ด้วย กลัวแม่จะล้ม เพราะแม่ดูสติแตกแล้ว เราก็กลัวมาก ในใจยังคิดว่าหวังว่าคงยังไม่น่าจะใหญ่โต แต่เปล่าเลยครับ ผิดคาด พอใกล้ถึงบ้านเราก็เห็นคนเป็นร้อย(ไม่เว่อร์นะครับ) มุงรอบบ้านเรา พร้อมกับรถดับเพลิงอีก 3 คัน กำลังฉีดน้ำ ตอนนั้นไฟมันท่วมจนพีคมากแล้ว รัศมีสูงประมาณตึก 3 ชั้น (นี่คือมองจากไกลๆนะครับ ยังไม่ถึง) ตอนนั้นเข่าอ่อน เราสองคนแม่ลูกวิ่งแทรกผลักคนอื่นออกหมดเลย แม่ก็ตะโกนหาน้องเหมือนคนสติแตก ผมก็ด้วยครับ คุมอะไรไม่อยู่เลย จนกระทั่งชาวบ้านรั้งเราทั้งคู่ไว้แล้วบอกว่า เด็กๆออกมากันหมดแล้ว เราถึงหยุดแล้วมันตื้อไปหมด ถามชาวบ้านว่าคนในบ้านอยู่ตรงไหนกัน ก็มีคนพาเราไปเจอน้องๆกับพ่อเลี้ยงครับ นั่งอยู่ริมฟุตบาตไกลๆ มือนึงอุ้มคนเล็ก อีกมือจับคนโต มันทั้งโล่งใจทั้งเศร้าใจ หลายอารมณ์มาก สงบใจได้ไม่ทันถึงนาทีก็ต้องเหลียวกลับไปมองครับ ว่าไฟยังไหม้อยู่

เรากลับไปถามหาสมาชิกในครอบครัวคนอื่นๆจากชาวบ้านครับ ว่าใครอยู่ไหนบ้าง?  เพราะอยู่กันเยอะ มีครอบครัวลุงด้วย มีลูกๆ แล้วก็คนงานอีกหลายคน ก็ทำให้รู้ว่าตอนนี้ทุกคนออกมาแล้ว แต่เห็นว่ามีคนแก่ติดอยู่!! ตอนนั้นหัวใจมันระเบิดเลยครับ นึกได้ว่ามีคุณตาอยู่ด้วย เวลานั้นมันคิดอะไรไม่ทันครับ แล้วทั้งหมดที่เล่าก็รวดเร็วมาก คุณตาของผมเป็นอัมพฤกด้วย ขยับได้แค่ครึ่งตัวด้านขวา ฉะนั้นแกไม่สามารถช่วยเหลือตัวเองได้แน่ พอแม่ได้ยินอย่างนั้นก็กรี๊ดอีกรอบครับ ทีนี้จะวิ่งฝ่าไฟเข้าไป แกตะโกนเรียกคุณตาว่าพ่อๆ! ผมนี่กอดแม่แน่นเลย แม่ดื้อจะลุยเข้าไปให้ได้ ซึ่งผมมองด้วยสายตาแล้วมันไม่ทันจริงๆครับ ไฟสูงมาก แม้จะยังมีหลายส่วนยังไม่ถูกเผา แต่ว่าข้างในมันต้องเหมือนเขาวงกตไฟแน่ๆ เพราะตู้ เตียง วางเรียงกั้นเป็นทางเดินไว้ แม่ไม่ไหวแน่ถ้าเข้าไป ตัวผมเองก็ด้วย แม่กรี๊ดๆทั้งดิ้นทั้งทุบให้ผมปล่อย ร้องไห้สติแตก ผมก็ไม่ต่างกัน แต่ผมเสียแม่ไปไม่ได้ อยากเข้าไปช่วยตา แต่ต้องตัดใจ ตอนนั้นเป็นช่วงเวลาที่เลวร้ายมาก เพราะต้องประคองแม่ไว้ ในขณะที่จิตใจของตัวเองก็แย่พอกัน

อยู่ๆลุงของผมก็วิ่งมาจากอีกทางครับ แกวิ่งฝ่าคนเข้ามาพร้อมกับชาวบ้านที่อาสา แล้วอ้อมไปหลังบ้าน ซึ่งเป็นซอกแคบๆติดกับบ้านคนอื่น พอให้เดินได้แทรกเขาไปได้ พวกเขาเอาค้อนทุบๆๆๆกำแพงจนแตกในที่สุด พอกำแพงแตกเท่านั้นแหละครับ ไฟพุ่งฟู่ๆๆออกมาจากช่องเลย แต่ยังพอมองเห็นว่าข้างในยังไม่ไหม้หมดครับ พวกเขาก็เข้าไปในตัวบ้าน สักพักลุงก็แบกคุณตาอย่างทุลักทุเล พยายามจะออกมาจากกำแพงแตกๆ ผมกับแม่ก็ทำได้แค่ภาวนาครับ เข้าไปช่วยไม่ได้จริงๆ เพราะไฟพวยพุ่งออกมาเป็นระยะ สุดท้ายลุงก็ร้องขอความช่วยเหลือ จนอาสารุดเข้าไปแทน แล้วลุงก็วิ่งหนีออกมาพร้อมกับเนื้อตัวที่ไหม้พองและเยิ้มรุนแรงจากการถูกเผา ลุงไหว้แม่แล้วบอกว่าพี่ไม่ไหวจริงๆ คือทุกคนเข้าใจ แล้วหันกลับไปมองที่เดิม ก็เห็นพี่อาสาแบกคุณตาขี่หลังครับ ดูทุลักทุเลเหมือนกัน เนื่องจากทางแคบและลึกกว่าจะออกมาได้ แล้วคุณตาก็ค่อนข้างตัวใหญ่ ประกอบกับพื้นตรงนั้นเป็นดินโคลนครับ ชุ่มไปด้วยน้ำจากรถดับเพลิงด้วย พี่คนนั้นเลยลื่นหงายหลัง และทำคุณตาหัวฟาดกับพื้น พอพี่เขาลุกได้ก็ไหว้คุณตาบอกว่าผมขอโทษ ผมไม่ไหวๆ แล้ววิ่งออกมาเลยครับ ตอนนั้นคุณตาตะโกนไล่หลังมาว่าไอ้หนุ่ม อย่าทิ้งตาๆ คือบอกตรงๆว่าใจจะสลายที่ทำอะไรไม่ได้เลย // พี่อาสาวิ่งออกมาทั้งกราบทั้งไหว้พวกเราครับ ตอนนี้ทั้งตัวพี่เขาเองก็ชุ่มไปด้วยแผลไฟไหม้ครับ เราเข้าใจว่าทุกคนทำสุดความสามารถแล้ว เราสงสารเขาด้วยซ้ำที่เข้าไปเสียงให้ มองกลับไปคือเห็นไฟมันพุ่งๆมาลนคุณตาครับ ในลักษณะที่แกนอนดิ้นๆเหมือนจะขาดใจ ทำได้แค่พยายามสาดน้ำเข้าไปให้ไฟมันดับบ้าง แล้วก็หาทางจะเข้าไปช่วยต่อ เสียงแกแผ่วลงๆ ไฟก็ยังคงสูงและลามอยู่อย่างนั้น มันโหดร้ายมากที่เราทำได้แค่ไม่หลบตา มองดูแกอย่างนั้น พยายามกันอยู่นานกว่าจะสามารถกลับไปช่วยแกได้อีก พอหามคุณตาออกมาได้ก็สายไปแล้วครับ แกไปแล้ว

หลังจากนั้นก็มีรถพยาบาลมาพาคุณตาไปครับ พร้อมกับยืนยันว่าไม่สามารถช่วยแก เราให้ลุงกับพี่อาสาไปกับรถพยาบาลเพราะแผลมันแย่มากครับ // ถึงตอนนี้ไฟก็ยังคงไหม้อยู่ เราเดินหาสมาชิกคนอื่นที่เหลือแล้วพากันมองไฟลุกต่อไปครับ ตัดใจแล้ว ทีมกู้ภัยบอกว่าดับไม่ได้แล้วครับ ตอนนี้เน้นสกัดไม่ให้ลามไปบ้านอื่น ใช่ครับ ในสายตาเรามันก็ดูจะไม่เหลืออะไรให้หวังแล้ว ชาวบ้านมองเราด้วยความสงสาร หาน้ำหาผ้าห่มมาให้ เรากอดกันร้องไห้มองดูไฟเผาทุกอย่าง จนมันแผ่วลงๆ แล้วในที่สุดก็ดับครับ

เวลาประมาณตีห้า บ้านที่เคยมีตอนนี้เหลือแค่ซากตะโกครับ เจ้าหน้าที่เข้าตรวจสอบและแจ้งว่า พบอีกหนึ่งศพ เป็นเถ้ากระดูกในตัวบ้าน ทราบภายหลังว่าเป็นพี่คนงานที่น่าสงสารอีกคนที่เราคุ้นเคยดีครับ แกเป็นคนพิการ หูหนวกเป็นใบ้ คืนนั้นมีงานฉลอง พี่เขาก็คงจะเมาด้วยแล้วคงไม่ได้ยินด้วยว่าเกิดอะไรขึ้นกว่าจะรู้ตัวก็คงสาย นอกจากนี้ยังพบว่ามีโครงเสาเหล็กของเต้นท์ทับหน้าอกแกด้วย สะเทือนใจมากครับ แล้วก็เลยพบหลักฐานของเหตุเพลิงไหม้นี้ ว่าคือซากของโคมลอย ตกอยู่บริเวณที่นอนห้องผม และเป็นห้องต้นเพลิง // เรื่องนี้ขนลุกมากครับ ทำให้ย้อนคิดไปว่าถ้าแม่ไม่ชวนผมออกมา ตอนนี้ผมคงไม่รอด

หลังจากที่เจ้าหน้าที่เช็คทุกอย่าง เราจึงมีโอกาสเดินสำรวจรอบๆ มันน่าเศร้าใจมากครับที่เห็นทุกอย่างเป็นเศษเถ้าถ่าน มันหมดแล้วจริงๆ ผมไม่แน่ใจว่าตอนนั้นเราสูญไปเท่าไหร่ แต่มันหนักหนาจริงๆ ไม่มีที่ซุกหัวนอน จนต้องไปอาศัยชาวบ้านแถวนั้นอยู่พักใหญ่ ทุกท่านใจดีกับเรามากจริงๆ สภาพเราตอนนั้นมันแย่ที่สุด แต่ละคนเลอะเขม่า หัวฟู รุงรัง คราบน้ำตาเปรอะเหมือนคนบ้า กว่าจะคิดว่าชีวิตมันต้องดำเนินยังไงต่อไปมันใช้เวลามากครับ

ตอนนี้ครอบครัวเราผ่านจุดนั้นมาแล้ว ค่อยๆเริ่มกันใหม่ และมันคงไม่มีทางลืมง่ายๆ เราไม่ได้รับอะไรนอกจากการช่วยเหลือเล็กน้อยจากทางรัฐ เพราะเราทำประกันไม่ได้ครับ ตัวบ้านมันไม่ได้มาตรฐาน(เรื่องนี้ผมไม่แน่ใจรายละเอียด เพราะตอนนั้นยังเด็ก อยากให้ข้ามไปนะครับ) สำหรับทั้งหมดที่ผมเขียนมานี้ ผมอาจจะเขียนน่าเบื่อ ยืดเยื้อ แต่ผมเขียนด้วยความรู้สึกที่มันเจ็บปวดจริงๆ มันโหดเกินไปจริงๆ เชื่อไหมครับ? ว่าพวกเราไม่ได้คิดจะโทษใครเลย กลับโทษตัวเองในหลายๆเรื่อง เพราะเราไม่รู้จะโทษใคร แล้วไม่รู้ว่าโทษแล้วจะได้อะไร ตอนนี้เมื่อมองกลับไป สำหรับผมมันเป็นบทเรียนราคาแพงมาก ผมคิดว่ากว่าจะผ่านมาได้ ทุกคนเข้มแข็งขึ้นมาก ผมคิดว่าผมโตขึ้นเยอะจากเรื่องนี้ เพราะมันทำให้ชีวิตผมเปลี่ยนไปอย่างสิ้นเชิงจนถึงปัจจุบัน


อย่างไรก็ตาม ผมอยากฝากเป็นสิ่งเตือนใจถึงทุกท่านในสังคมนะครับ กรุณาเถอะครับ อย่าให้ใครต้องเจอเรื่องราวแบบนี้เลย ตัวผมเองก็ไม่เคยลอยโคมสักครั้งในชีวิต ผมเลยรู้สึกว่ามันก็ตลกดีที่กลับเป็นฝ่ายมาโดน // สำหรับประเพณี มันเป็นสิ่งสวยงามครับ ผมไม่ขอร้องให้หยุด แต่ผมอยากถามว่า มีสักกี่คนครับ? ที่คิดว่าหลังจากที่เราลอยความทุกข์ของตนไปกับโคมไฟแล้ว หลังจากนั้นมันจะเป็นอย่างไรต่อ? มันจะลอยขึ้นไปสู่ฟากฟ้าไม่รู้ดับ หรือหวังว่ามันคงค่อยๆมอดและล่วงลงอย่างสงบ? หรือเราจะให้ใครเก็บมันหลังจากนั้น? // ผมเชื่อว่าทุกท่านปล่อยโคมด้วยเจตนาอันดีครับ ฉะนั้นผมก็หวังเช่นกันว่าเมื่อท่านได้อ่านเรื่องจริงของผมแล้ว อาจเป็นอุทาหรณ์ที่ท่านจะสามารถนำไปเล่าต่อๆกันได้ // ประเพณีที่สวยงาม ผมเชื่อว่ามันจะยังคงสวยงาม หากผู้ที่สานต่อมีความเข้าใจ และสืบสานคงไว้ให้เหมาะสมตามยุคสมัยที่เปลี่ยนแปลง ไม่จำเป็นต้องเลิก แต่ขอให้สานต่ออย่างประณีต อย่าทำไปด้วยฉาบฉวย ขอเท่านี้แหละครับ


ขอบคุณที่อดทนอ่านจนจบครับ :")																																	   แก้ไขข้อความเมื่อ 1 พฤศจิกายน 2557 เวลา 10:28 น.
comment1:ขอแสดงความเสียใจกับคุณเจ้าของกระทู้ด้วยนะคะ 
เราเป็นคนหนึ่งที่ไม่เคยปล่อยโคมลอยเลยค่ะ เพราะ
๑.กลัวไปตกใส่บ้านคน ไม่อยากสร้างบาปใส่ตัว
๒.(เรางก) รู้สึกเสียดายเงิน เหมือนเอาเงินไปเผาไฟเล่น
๓.ไม่อยากสร้างปัญหาให้สังคมโดยใช่เหตุ เป็นการเพิ่มขยะให้ชุมชน เมือง (แถมเป็นภาระให้คนอื่นต้องมาช่วยเก็บขยะโคมลอยพวกนี้ด้วย)
๔.เราไม่ชอบไปเที่ยวสถานที่ท่องเที่ยวที่มีคนเยอะๆ ตามเทศกาลต่างๆ ทั้งลอยกระทง ทั้งสงกรานต์ ไม่เที่ยวงานเทศกาลพวกนี้มาเกือบสามสิบปีแล้วค่ะ
comment1-1:ใจจริงผมเองก็อยากลองไปปล่อยโคมดูสักครั้ง แต่ก็เห็นด้วยกับ คห.1 อ่ะ
comment1-2:ผมตั้งใจจะไม่ปล่อยนะ ไม่รู้ปล่อยในเมืองคิดกันได้ยังไง
ถ้าจะปล่อย จะทำเองอันเล็กๆ เท่ามือแล้วผูกเชือก ไม่ให้มันลอยทิ้ง ดับแล้วเก็บมาใช้ใหม่
comment1-3:คคห. 1 แทนใจเราได้ดีเลยค่ะ
comment1-4:ถึงไม่ไหม้แต่ก็สร้างขยะด้วย
comment1-5:ประเพณีที่ต้องลบทิ้ง
comment1-6:คห.1 นิสัยคล้ายๆ ผมเลยไม่ชอบไปเที่ยวคนเยอะๆ
ส่วนโคมลอย ผมก็ไม่มั่นใจว่าพอจุดไปแล้ว จุดจบมันอยู่ที่ไหน
พอได้เห็นซากโคมอยู่บนดาดฟ้าบ้านที่ติดกันเท่านั้นแหละ
ผมนี้เลิกคิดลอยโคมเลย


ปล.ภาพประกอบจากอินเตอร์เนต
comment1-7:เห็นด้วยกับ คห นี้เป็นที่สุดค่ะ
comment1-8:เพื่อนเล่าให้ฟังว่า คืนลอยกระทงมองจากในค็อกพิท เครื่องกำลังไต่ระดับ ณ สนามบินเชียงใหม่ มองเห็นโคมลอย อันใหญ่เส้นผ่านศูนย์กลางขนาดเท่าวงล้อรถยนต์ และวัตถุที่จุดไฟคือถังแก๊สปิคนิค ที่สำคัญลอยผ่านเครื่องบินไป  โอ้วมายก้าดดด ได้แต่ภาวนาให้ไม่ไปติดในเครื่องยนต์....... โศกนาฏกรรมเลยนะนั่น
comment1-9:เตาแก๊สปิคนิคเนี่ยนะโคมลอยมันจะขึ้นเหรอครับหนักนะนั้น
comment1-10:ลูกเราตอนนั้น4ขวบกว่า เห็นคนลอยโคมลอยเลยบอกกะแม่เราว่า ไม่รู้โคมจะไปตกที่บ้านใครเนอะอาม่า ขนาดเด็กน้อยยังคิดเลย
comment1-11:อาจจะเป็นแก๊สกระป๋องหรือเปล่าครับ
comment1-12:จะบอกว่าเมื่อ 7-8 ปีที่แล้ว วันลอยกระทง ผมพักอยู่ คอนโด ซอยวัดกำแพง จ.นนทบุรี ระเบียงห้องที่ผมอยู่จะหันไปฝั่งแม่น้ำ ผมกับแฟนไม่ได้ออกไปไหน เพราะไม่ชอบที่คนเยอะ ช่วงเวลาประมาณ 3 ทุ่ม ผมมองไปที่หน้าต่างแล้วเห็นโคมลอยไกล อยู่ๆเหมือนมันโดนลมพักแรงๆมั้ง มันก็ล่วงลงจากฟ้า ผมยังบอกกับแฟนเลยว่า ค่อยดูนะไม่เกิน 5 นาที ไฟไหม้แน่ๆ หลังจากนั้น เป็นตามที่บอกจริงๆ 

ปล.คิดถึงวันนั้นแล้วเศร้าเป็นเพราะเราหรือเปล่าว้า ที่ปากเสีย แต่ถึงปัจจุบันไม่เคยคิดจะปล่อยโคมลอยเลยครับ
comment1-13:พิมพ์ผิดป่าวคะ ถังแก๊สปิกนิกเลยเหรอ
comment1-14:เพื่อนคุณอยู่ในเครื่องบิน เพื่อนคุณจะมองเห็นรายละเอียดอะไรได้ขนาดนั้นครับ ปล่อยโคมก็ปล่อยตอนค่ำ แถมเครื่องบินก็บินเร็วซะขนาดนั้น เพื่อนคุณจะตาเทพไปหน่อยมั้ยครับ
comment1-15:ไม่เคยปล่อยเลยค่ะ ลูกๆอยากปล่อยก็ไม่อนุญาติค่ะ ไปสมุยเดือนที่แล้วมีคนมาขายปล่อยไปทางทะเลก็ไม่ซื้อค่ะ ลูกๆถามเราก็บอกเดี๋ยวมันไปโดนเครื่องบิน ถ้าไปปล่อยบ้านคนมันตกไปบ้านเขาจะไฟไหม้ ไม่รู้จะเข้าใจไหม แต่ห้ามสุดๆค่ะ
comment2:โคมลอย   ถ้าเคยข่าวหลายปีละ  พวกนี้ไม่แน่ใจว่า เค้าต้องมาชดใช้มั้ย ( เห็นโดนทุกปี  )
comment2-1:ออกรายการช่อง 3 ตอนนี้ไหมคะ
comment3:สู้ๆครับ คุณและครอบครัวเก่งมากครับที่ผ่านมาได้
comment3-1:ขอบคุณมากๆครับ
comment4:เคยเห็นกับตาที่ตลาดเชียงใหม่ สิบกว่าปีมาแล้ว โคมลอยต่ำตกลงบนหลังคาร้าน แล้วมันก็ลุกใหม้ทั้งหลังเลย
comment4-1:หลังกาดหลวง ที่เป็นตึกแถว แถวที่จอดรถ ใช่ไหมครับ
comment5:ต้องให้โคมลอยตกไหม้บ้านท่านผู้มีอำนาจทั้งหลายแหละครับ
ปัญหานี้ถึงจะได้รับการแก้ไขอย่างจริงจัง
comment5-1:บางทีก็ไอ้พวกผู้มีอำนาจทั้งหลายแหล่นั่นแหล่ะ
ตัวปล่อยเลยด้วยซ้ำ
comment5-2:น่าจะเป็นประธานปล่อยโคมด้วยซ้ำ
comment6:ไม่ต่างกับยิงปืนขึ้นฟ้า
comment6-1:บ้านเราเคยมีลูกปืนตกทะลุหลังคาลงมา แต่ไม่มีใครเป็นอะไรค่ะ
comment6-2:โดนหัวนี่ Headshot น่ะครับ
comment6-3:บ้านแฟนเรายังมีรูกระสุนอยู่เลย
comment6-4:สามีป้าเราค่ะ เคยโดนกระสุนที่เขายิงขึ้นฟ้า ตกลงมาใส่ตายค่ะ จับคนทำไม่ได้ด้วย
comment6-5:ความเสียหายมันต่างกันครับ กระสุนปืนตก บริเวณที่ตกมีขนาดเล็กนิดเดียว ถ้าตกใส่บ้านก็แค่บ้านเป็นรู แต่ถ้าโดนคนก็ตายเลย โคมลอยตกใส่บ้าน อันตรายต่อคนน้อยกว่ากระสุนปืนตก แต่เป็นอันตรายต่อตัวบ้านมากกว่าอย่างเทียบไม่ได้ เพราะมันทำให้ไฟไหม้บ้านได้ทั้งหลัง
comment6-6:6-5 สังหารแบบสุ่มไงครับ
comment7:ปีที่แล้วไปหลวงพระบางตอนช่วงลอยกระทงของลาว เพิ่งได้เห็นโคมลอยเยอะๆเป็นหนแรกในชีวิต ตอนแรกๆก็ไม่รู้สึกอะไร ก็ว่า สวยดี
นะ แต่ดูไปดูมา ก็เห็นว่า โคมส่วนใหญ่ พอไฟดับ มันก็หล่น ไม่มีอะไร แต่โคมลอยส่วนนึงพอสมควรที่ ไฟไหม้โคม แล้วก็ร่วงก่อนที่ไฟจะดับสนิท
ก็เลยไม่แปลกใจเลยว่า ทำไมมันถึงเกิดไฟไหม้บ้านขึ้นมาได้ วันรุ่งขึ้นตื่นนอนมา เดินออกมานอกห้องพักที่เป็น villa เล็กๆ ก็มีโคมหล่นมาอยู่บนทางเดินติดๆกะห้องพักนั่นแหละ โดยส่วนตัวผมไม่เล่น ไม่จุดหรือ ปล่อยโคมลอยอีกต่อไปแน่ เล่นสนุกๆ สวยๆ บุญก็ไม่ได้ แถมมีโอกาศทำบาป ทำคนอื่นเขา
บ้านไฟไหม้ หรือ เสียชีวิต อีกพอควร อยู่ดีไม่ว่าดี หาเวรหากรรมใส่ตัวแบบนี้ ผมไม่เอาด้วยคนหละครับ
comment7-1:ไปหลวงพระบางทางเรือ พักกลางทางที่ปากแบง ค่ำๆจาวเหนือหมู่เฮาจุดโคมลอยกันหื้อเป็นศิริมงคล

***

ขณะที่กำลังจะปล่อยลูกที่สอง ทหารลาวถืออาการ์กรูกันเข้ามา "คั้นไฟใหม้ป่าบ้านข้อย ไผ๋สิรับผิดซอบ"
comment7-2:บ้านเกิดเราอยู่อีสาน จำได้ว่าสมัยเด็ก จะมีการปล่อยโคมช่วงหลังออกพรรษา 
ด้วยความที่บ้านนอกมีแต่ทุกนา และส่วนมากเวลาเค้าปล่อยกัน ก็ปล่อยกันที่ทุกนาไกลๆหมู่บ้าน
พอมันหมดไฟ มันก็จะตกลงมา พวกเราจะเห็นซากมันหล่นตามทุ่งนา แต่ไม่เยอะนะ สักอัน สองอัน 
ตอนนั้น(แถวบ้านนอกนะ) ไม่เคยได้ข่าวว่าโคมไปตกแล้วทำให้เกิดไฟไหม้ เราคิดว่าพวกเชื้อเพลิงที่เค้าทำมันไม่มาก 
และมันเป็นทุ่งนาที่โล่งซะส่วนใหญ่ และตอนนี้แถวบ้านเค้าก็ไม่ปล่อยโคมกันแล้วนะ
เพราะว่าบ้านเรือนมันเยอะขึ้น เรายังคิดว่าประเพณีความเชื่ออันนี้มันน่าจะหายไป 
ส่วนตัวเราเองไม่เคยปล่อยโคมเลยนะชีวิตนี้
พอมาอยู่เมืองกรุง ยังสงสัยว่าปล่อยไปได้ไง บ้านคนทั้งนั้น ไม่กลัวกันเลยรึ
comment7-3:น่าจะโดนจับซะจะได้เข็ด
comment8:เพราะว่ามีคนสนับสนุนไงครับ

นักท่องเที่ยวไปเที่ยว ยิ่งปล่อยเยอะยิ่งดี ถ่ายรูปสวยงาม เอามาโพสมีคนชมเยอะ...ปีหน้ากลับไปใหม่

ถามว่าจะเลิกได้หรือยัง ผมว่าคงยาก...ทำใจได้เลย

รัฐควรออกกฎหมายเอาจริงเอาจังกับเรื่องนี้ได้แล้ว...คนจัดงานต้องรับผิดชอบถ้าเกิดอะไรขึ้น
comment9:ก่อนอื่นขอแสดงความเสียใจกับครอบครัวคุณด้วยครับ ที่ต้องมารับกรรมกับการกระทำของพวกที่ บอกว่าลอยโคมปล่อยโคมปล่อยทุกข์ปล่อยโศก  แต่คนอื่นๆต้องมารับกรรมกับการกระทำของคุณ ทรัพย์สมบัติเราหามาเกือบทั้งชีวิต มันแย่มากๆในความรู้สึกของผม ผมเองเจอมาสดๆ เมื่อวันออกพรรษาผ่านมาครับ ขึ้นไปชั้นบนของบ้าน มองเห็นวัตถุตามภาพ ขนลุกเกรียว นี่หากไม่ดับ แล้วไหม้บ้าน ผมคงช๊อคเช่นเดียวกับแม่คุณแน่ๆ โคมที่หล่นมาใหญ่มากนะครับกว้างวาหนึ่งเลยที่เดียว

  ผมอยากให้รัฐบาลออกกฏหมายมาเลยครับให้ห้ามลอยโคม เลยเพราะทุกวันนี้ยังกระทำกันแบบไร้สำนึก คนทำมองด้วยความชื่นชมปล่อยไปมองตามจนลับตา แต่คุณทราบ คุณนึกไหมว่าการกระทำของพวกคุณมีผลเกิดขึ้นมากี่ครั้งครับ หากคนปล่อยไปโดนกับตัวเองบ้างล่ะครับ ขอเถอะครับอย่าอ้างมันคือประเพณีเก่าที่ทำกันมานาน หากมันอันตราย ก็เลิกได้ครับ ทุกวันนี้ทางสายการบินยังต้องยกเลิกเที่ยวบินที่เสี่ยงต่อการจะโดนโคมไฟ ลอยชนเครื่องบิน หรือจะต้องรอให้เครื่องบินเกิดอุบัติเหตุเสียก่อน ถึงค่อยคิดกันครับ ฝากขอร้องให้ท่านผู้มีอำนาจพิจารณาด้วยเถอะครับ

  มาอัฟเดท วันนี้ 2 พย.เดินไปตามตลาด ก็ยังมีโคมขาย คงเอาไว้จุดวันลอยกระทงแน่นอน นั่นหมายถึงจะต้องมีคนไดคนหนึ่งรับเคราะห์กรรมแบบคุณอีกแน่นอน คอยดูข่าวตาม นสพ.ครับ
comment9-1:ขอบคุณครับ แค่เห็นโคมก็กลัวแล้วครับ วันลอยกระทงของทุกปี ที่บ้านเศร้ากันทุกปีครับ ภาพมันติดตา
comment9-2:เลิกเถอะ ประเพณีนี้
comment10:+1 ดันแรงๆ
comment11:ขอเเสดงความเสียใจกับ จขกท ด้วยนะครับ หวังว่าฟ้าหลังฝนคงจะสดใสกว่าเดิมนะครับ ขอเป็นกำลังใจให้ครับ
comment12:บ้านอยู่ไม่ไกลสนามบินดอนเมืองเท่าไหร่ เรียกว่าเครื่องบินต่ำ ๆ ให้เห็นประจำ

วันลอยกระทงเห็นปล่อยโคมกันให้ลึ่มเลย สนุสนานเพลิดเพลินกันแบบไม่สนใจโลกจริง ๆ

เท่าที่เห็นก็คงมีแต่การประกาศว่าอย่าปล่อยโคมใหญ่ ๆ อย่าปล่อยในพื้นที่ไหน เวลาไหน

แต่เอาเข้าจริงก็คงบังคับใช้อะไรไม่ได้หรอก ตราบใดที่คนยังขาดจิตสำนึกอยู่
comment12-1:ยิ่งหน้าหนาวนะ แทบจะบินเฉี่ยวหัว
comment12-2:เหมือนกันเลยครับ แถวคลองสองลำลูกกาใกล้สนามธูปะเตมีย์ ปล่อยกันให้ลึ่บเลย
comment13:วันลอยกระทง ไม่เคยที่จะออกไปลอยกระทงเลย ที่บ้านจะเฝ้าระวังตลอดเวลา  เพราะใกล้กับวัดที่จัดงาน มีคนปล่อยโคมลอยจำนวนมาก  
พี่ขอแสดงความเสียใจกับน้องด้วยนะคะ
comment14:โคดเบื่อเทศกาลแบบนี้จริงๆ ไหนจะลอยความซรวยไปลงบ้านคนอื่น ก็ยังมีพวกปันญาอ่อนยิงปืนขึ้นฟ้า 
ไหนจะเพิ่มขยะอีก  อ้างประเพณี  ลอยโคม ยิงปืนขึ้นฟ้า ขอให้ 3 พวกนี้ บ้านไฟไหม้ ลูกปืนตกหัวโคดเหง้ามัน
comment14-1:กระทืบไลค์ โพสนี้ครับ
comment14-2:ปีใหม่ สงกรานต์ก็อีก

สมัยผมอยู่หาดใหญ่ต้องหนีเขามาเลย์ทุกปี เพราะมาเลย์ไม่มีเทศกาลเฮงซวยแบบนี้
comment15:ช่วยกันดันกระทู้ ให้ออกสื่อครับ ^^
comment16:เอาจริงๆนะเรื่องนี้ฟ้องศาลปกครองเอาผิด ผวจ. ได้ ฐานละเลย ปวิ.ปกครอง ม.9(2)
เนื่องจากทางจังหวัดไม่ออกมาตการคุมเข้ม และกวดขันกำหนดพื้นที่ อย่างจริงจัง
จนก่อให้เกิดความเสียหายแก่ผู้ได้รับผลกระทบ เช่นบ้านไฟไหม้จากโคมลอย หรือทางสายการบินได้รับผลกระทบก็ย่อมฟ้องได้เช่นกัน

แต่จะมีสักกี่คนฟ้อง เพราะคิดว่าไม่เกิดกับตัวเอง
comment16-1:โทษนะคับ ส่วนตัวผมเห็นว่าไม่น่าจะเป็นกรณีที่อยู่ในอำนาจการพิจารณาของศาลปกครองนะคับ ยิ่งป.วิปกครอง อะไรนี่ยิ่งแล้วใหญ่
ยังไงช่วยขยายความหน่อยได้ไหมครับ ส่วนตัวไม่ได้เก่งกฎหมาย ความรู้งูๆปลาๆ อาจไม่ทราบบางประการ ยังไงก้อตามผมเห็นว่าการแนะนำโดยไม่ได้รู้จริง อาจกอให้เกิดผลกระทบมากกว่า เพราะย่อมมีผู้ไม่รู้ท่านอื่นๆนำไปขยายความอีกที
ด้วยความเคารพครับ
comment16-2:บอกความรู้ผิดๆๆ คนอ่านเอาไปใช้ผิดๆๆ แทนที่จะได้คุณกลับได้โทษ 

1. ป.วิ. ปกครองไม่มี

2. ไม่มีพระราชบัญญัติวิธีปฏิบัติราชการทางปกครอง พ.ศ. ๒๕๓๙ มาตรา 9 (2)

3. จำมามั่วเพราะ มาตรา 9(2) มีแต่ในพระราชบัญญัติจัดตั้งศาลปกครองและวิธีพิจารณาคดีปกครอง

4. มาตรา 9(2) คดีพิพาทเกี่ยวกับการที่หน่วยงานทางปกครองหรือเจ้าหน้าที่ของรัฐละเลยต่อหน้าที่ตามที่กฎหมายกำหนดให้ต้องปฏิบัติ หรือปฏิบัติหน้าที่ดังกล่าวล่าช้าเกินสมควร อ่านแล้วรู้ความหมายไหมว่าใช้กรณีใดบ้าง

5. การโต้แย้งสิทธิในศาลปกครองจะต้องมีคู่ความฝ่ายหนึ่งเป็นรัฐ หรือ กระทำแทนรัฐ ซึ่งต้องทำในรูปแบบนิติกรรมทางปกครองซึ่งรวมทั้งนิติกรรมฝ่ายเดียว (กฎ ข้อบังคับ คำสั่งทางปกครอง) และนิติกรรมหลายฝ่าย (สัญญาทางปกครอง) แล้วต้องทำการอุทธรณ์คำสั่งไปยังเจ้าหน้าที่ที่ทำคำสั่งทางปกครอง ภายใน 15 วันแล้วจึงมีสิทธิ์นำคดีมาฟ้องต่อศาลปกครองได้ ไม่ใช่เอะอะจะฟ้องศาลปกครอง

6. มาตรา9(2) ตัวอย่าง ที่สามารถปรับได้ มันต้องเป็นกรณี เช่น ข้างบ้านสร้างบ้านผิดแบบเราไปแจ้งเขตแต่เขตทำเป็นไม่สนใจ อย่างนี้ถึงเป็นกรณีละเลยต่อหน้าที่ แล้วรู้ไหมการปล่อยโคมลอยผิดกฎหมายตัวไหน ไม่รู้จะบอกให้ พระราชบัญญัติวาดวยความผิดบางประการต่อการเดินอากาศ พ.ศ. ๒๕๒๑ กับ ประมวลกฎหมายอาญา มาตรา 232 ซึ่งทั้งสองความผิดเป็นความผิดอันเกิดจากอากาศยานไม่ใช่โรงเรือน ดังนั้นถ้าจะฟ้องผู้ว่าราชการจังหวัดหรือเจ้าพนักงานตำรวจได้ ต้องเป็นกรณีไปแจ้งให้ผู้ว่าราชการจังหวัดหรือเจ้าพนักงานตำรวจกระทำการจับกุมในฐานะเป็น เจ้าพนักงานปกครองหรือตำรวจมีหน้าที่จับกุมและดำเนินคดีกับผู้กระทำความผิดอาศัยอำนาจตาม ป.วิ.อาญา แล้วถ้าไม่ทำแล้วค่อยฟ้อง ละเว้นตาม ป.อาญามาตรา 157หากเข้าองค์ประกอบ หรือ ฟ้องตามมาตรา 9(2)
comment17:โหวตค่ะ
ไม่ใช่เรื่องเล็กๆนะคะเนี่ย

"บ้านคุณ ไม่ใช่บ้านชั้น ชั้นก็จะปล่อยโคมลอยต่อไป"
มันไม่ใช่แล้วล่ะ จะลอยกระทงแล้ว โคมลอยจะมาอีกแล้ว
เมื่อไหร่จะมีสติ มีสำนึกกันซักที
comment18:นอกจากจะห้ามไม่ให้ลอยโคมแล้ว ต้องห้ามผลิตห้ามจำหน่ายด้วยนะ จะได้ไม่มีอีกต่อไป
comment18-1:ขอให้รวม ประทัดเข้าไปด้วย  หนวกหูมาก เด็กเล็ก แมวหมูหมากาไก่ กระเจิงหมด..
comment19:ขอแสดงความเสียใจ             หวังว่า ทางรัฐ  จะจัดการอย่างจริงจัง
comment20:เป็นกำลังใจให้ครับ
ส่วนตัวไม่เคยลอยโคม และเลิกไปงานเทศกาลต่างๆมาเป็นสิบปีแล้ว เพราะรู้สึกไม่ปลอดภัยจากการเล่นเลยเถิดของคนรอบข้าง เช่น ประทัดหรือจุดโอ่งริมถนน เคยโดนเต็มๆเสื้อไหม้เป็นรูๆเลย ตอนสงกรานต์โดนถุงใส่น้ำขว้างมาเต็มเบ้าตาจากพวกพิเรนทร์  บลาๆๆ
comment21:ประเพนีนี้มาตั้งแต่โบราณซึ่งบ้านเรือนยังไม่หนาแน่นโอกาศที่จะตกลงบ้านเกิดไฟไหม้มีน้อยและโคมไฟที่ทำก็ไม่ใหญ่โตเหมือนปัจจุบันพอลอยขึ้นสักครู่ก็ดับหมดก่อนตกถึงพื้นปัจจุบันทำกันใหญ่โตติดไฟนานลอยขึ้นสูงๆแล้วตกลงมาทั้งที่ยังไม่ดับจึงเกิดอันตรายดังตัวอย่างที่คุณผู้เคราะห์ร้ายเล่ามา แล้วท่านทราบใหมว่าไอ้โคมลอยพวกนี้มันเป็นอันตรายสำหรับการบินอย่างมากถ้าพอดีมันเข้าเครื่องยนต์แล้วระเบิดชีวิตผู้โดยสารเป็นร้อยๆจะประสบเคราะห์กรรมโดยที่ไม่ได้ทำ รัฐและหน่วยงานที่เกี่ยวข้องควรจะได้เริ่มควบคุมกันอย่างจริงจังออกกฎหมายให้มีผลบังคับและจำกัดขนาดไม่ให้ใหญ่โตดังเช่นปัจจุบันครับ
comment22:อ่านกระทู้คุณแล้วเศร้าเลย ขอแสดงความเสียใจด้วยนะคะ 

เราเองไม่เคยปล่อยโคมลอยและไม่เคยคิดจะปล่อยเลยค่ะ เพราะเคยเห็นมันไปติดกับต้นไม้และสายไฟฟ้า ทั้งที่ไฟยังลุกอยู่
แถวนั้นเป็นชุมชนมีบ้านคนเยอะด้วย  ..

สนับสนุนการหยุดปล่อยโคมลอยค่ะ
comment23:ใครจะจุดโคมลอย ติดแท็กโลหะที่บ่งบอกชื่อ-นามสกุล ที่อยู่ เบอร์โทรศัพท์เอาไว้ด้วย

ไปตกบ้านใส่บ้านใครแล้วไฟไหม้ จะได้ตามหาคนชดใช้ค่าเสียหายได้
comment23-1:งั้นผมจะเขียนชื่อผัวเก่าไปซักร้อยอันเลย สะใจหว่ะ อุว่ะฮ่าๆ
comment23-2:ไม่ขำครับมุขนี้
comment23-3:"งั๊นผม" "ผัวเก่า" เอ๊ะ ยังไง....
comment24:นี้ใกล้ฤดูเก็บเกี่ยวแล้ว ข้าวเหลืองเต็มทุ่งนา  ตรงข้ามทุ่งนาเป็นอ่างเก็บน้ำและลานกิจกรรมมีการจัดงานลอยกระทงทุกปี มีการลอยโคมด้วย เช้าหลังวันงายของทุกปีจะมีซากโคมตกในที่นาหลายใบมาก  ปีนี้ก็คงต้องกลัวและกังวลเหมือนเดิม
comment25:อยู่นนท์เหมือนกัน ปีที่แล้วโคมก็ตกบนหลังคา ยังดีไม่ไฟใหม้
ได้แต่ตั้งกระทู้ไว้เหมือนกัน
http://pantip.com/topic/31257557
comment25-1:บ้านสวยด้วยนะนาย  พระเจ้าคุ้มครองนะครับปีนี้ ><
comment25-2:อันตรายมากๆเลย
comment26:มันเกลื่อนไปหมด ส่วนมากปล่อยไม่เป็น ไม่ดูตาม้าตาเรือ
หยั่งงี้เลิกได้ก็ดี

ถ้าถูกต้อง และโคมมันได้มาตรฐาน เวลาตกมันจะไม่มีอะไรเลย
ไม่ร้อนไม่มีเปลวไฟไดๆทั้งสิ้น เพราะเผาใหม้หมดและร่วงลงมาเอง
ถ้าควบคุมการผลิตไม่ได้ ให้ทำบูดไเบี้ยวๆมาขาย ลูกเล็กๆ 
ไอ้พวกนี้แหละตัวปัญหา ขึ้นไปได้นิดเดียวเป๋บ้าง เอียง ทำให้ลุกใหม่ตัวโคม และร่วงในที่สุด

ตัวคนปล่อยเอง สถานที่ ทิศทางลม ก็เป็นปัจจัย อย่างถ้าวันนี้ลมแรงมาก ห้ามขายห้ามปล่อย ก็น่าจะช่วยได้บ้าง

สรุป เลิกได้ก็เลิกเหอะครับ






*จาก  เลิกเล่นนานแล้ว

แต่อย่ากังวลให้มาก กับเครื่องบิน เพราะมันจเสร้างปัญหาแค่ตอนขึ้นกับตอนลงเท่านั้น
มันลอยขึ้นไปไม่ถึงระดับที่เครื่องเค้าบินกันหรอกครับ
ทางสายการบินเค้าก็แก้ปัญหาโดยการยกเลิกหรือเลื่อนเวลาออกไป
จะมีเดือดร้อนก็คนที่จำเป็นต้องเดินทาง ณ เวลานั้นเท่านั้น
comment26-1:โห เราว่าเรื่องเครื่องบินที่แหละค่ะสมควรกังวล
วันนึงมีคนที่ต้องเดินทาง ณ​ เวลานั้นกี่คนคะ?
เครื่องบินดีเลย์ ผู้โดยสารก็ไปสายนะคะ = =

เราไม่แน่ใจเรื่องว่ายกเลิกเที่ยวบิน/เลื่อนเวลา จะทำให้เสียหายเท่าไหร่ แต่เราว่าเสียหายมากกว่ายกเลิกโคมลอยแน่ๆอะค่ะ
comment26-2:คิดว่าคงมีคนตอบเรื่องมาตรฐานของโคมแน่ๆ

เรื่องมาตรฐานของโคมนี่พูดยากนะคะ เราไม่มีวันรู้ว่าอันไหนได้มาตรฐานหรือเปล่า
แม้จะมีมาตรฐานในการผลิต แต่ก็ไม่ได้การันตีได้ว่าไม่ตก
งั้นควรมีบ.ทำโคมไหม ติดแท็กโลหะ ยี่ห้อบอกกันไปเลย ถ้าโรงงานไหนทำโคมตก ทำให้ไฟไหม้ ต้องรับผิดชอบถึงที่สุด


ตอนเด็กๆ บ้านเราอยู่ทางเหนือ กลางดึกคืนลอยกระทงก็มีไฟไหม้ใกล้บ้านฉิวเฉียด เช้ามาอีกวันเหลือแต่ซากปรักหักพัง

ประเพณี ที่คิดกันว่าดีงาม หากบ่อยครั้งที่มันทำลายทรัพย์สิน และชีวิตคน งดไป ให้เหลือเพียงตำนานก็ดีนะคะ
comment26-3:ทางสายการบินเค้าก็แก้ปัญหาโดยการยกเลิกหรือเลื่อนเวลาออกไป
จะมีเดือดร้อนก็คนที่จำเป็นต้องเดินทาง ณ เวลานั้นเท่านั้น

--------------------------------------------------------------------------------

สายการบินถึงขั้นต้องยกเลิกเที่ยวบินนี่ยังไม่เรียกว่าเดือดร้อนอีกหรอคะ ??
comment26-4:เขามีมาตรฐาน จริงๆครับ ขนาดเส้นผ่าศูนย์กลาง วัสดุที่ใช้ ปริมาณเชื้อเพลิง ต้องเป๊ะ เชื้อเพลิงต้องหมด ก่อนที่โคมจะตกลง แต่มันดันไม่มีคนไปตรวจโคมที่ขายกัน ตามข้างทางว่าได้มาตรฐานไหม ไอ้ตัวระเบียบ มาตรฐานโคมลอย มันเลยเป็นประกาศลอยๆ ไร้สาระใบหนึ่ง
comment26-5:แล้วถ้าเครื่องบินไปชนโคมตอนกำลังขึ้นหรือลงล่ะครับ
comment26-6:ทนไม่ได้ ขอเม้นหน่อยนะ 

"ทางสายการบินเค้าก็แก้ปัญหาโดยการยกเลิกหรือเลื่อนเวลาออกไป
จะมีเดือดร้อนก็คนที่จำเป็นต้องเดินทาง ณ เวลานั้นเท่านั้น"

เราทำงานในบริษัทต่างชาติที่มี expatriates เยอะมากๆๆๆๆ พนง.หลายร้อยชีวิตวิ่งทำงานกันรอบโลก และทำงานแบบ 24 ชม. เพราะฉะนั้นบ.เราเลยมีการส่ง email alert ที่คอยบอกพนง.ถึงเหตุการณ์ที่เกี่ยวกับการเดินทางต่างๆ เช่น เครื่องบินตก ปิดถนน รถไฟตกราง บลาๆๆ
นึกถึงว่า เราทำงานแข่งกับเวลา ต้องขึ้นเครื่องบินภายในเวลานี้ พอเครื่องดีเลย์หรือแคนเซิล เราก็ต้องหาเที่ยวอื่นไปให้ทัน 
ถ้าสมมติเราไปไม่ทัน นั่นหมายถึงคนที่จะรับไม้ต่อจากเราก็สายไปด้วย งานที่ควรจะเสร็จตั้งแต่ตอนนี้ก็ไม่เสร็จ ลูกค้าก็โวย ลูกค้าบางคนเข้าใจก็ดีไป บางคนไม่เข้าใจแถมเป็นระดับ VIP ปีนึงลงทุนหลายพันล้านนะคะ ถ้าเขาไม่แฮปปี้คือบ.ขาดทุนย่อยยับ แล้วเขาอาจจะพานบอกลูกค้าคนอื่นไม่ให้มาดีลกับบ.เราอีก อันนี้ในส่วนของความเสียหายทางธุรกิจนะ

อีกกรณีคือเรื่องของสุขภาพ สมมติมีพนง.คนนึงป่วยในถิ่นกันดาร สมมติมันไปโรคกำเริบ ขาหัก ปอดฉีก บนยอดเขาเลยอ่ะ ทางบ.เราจะมีดีลกับบ.help and rescue อันนึงซึ่งแน่นอนเขาต้องไปถึงตัวพนง.คนนั้นให้เร็วที่สุด ปรากฏน่านฟ้าปิด เพราะคนจะลอยโคม เอาฮอขึ้นไม่ได้ คุณคิดว่าไงล่ะ พนง.คนนั้นคงตายก่อนความช่วยเหลือจะไปถึงตัว

เรื่องพวกนี้ไม่ใช่เรื่องเล่นๆนะคะ เราไม่รู้หรอกว่าคนที่อยู่บนเครื่องบินแต่ละลำมีกิจธุระสำคัญอะไรบ้าง ไม่ควรพูดว่าไม่ได้เดือดร้อนอะไรมาก
comment26-7:แล้วมันควรไหมที่จะต้องยกเลิกเที่ยวบินหรือเลื่อนเวลาเพราะแค่การลอยโคมเพื่อสนอง need ตัวเอง คนส่วนใหญ่ที่ต้องเดินทางเขาเดือดร้อน แล้วถ้าคนไม่ได้ลอยโคมจะไปเดือดร้อนอะไรตรงไหน ตอบ!!!

ไหนจะไปตกใส่บ้านคน ไฟไหม้บ้านอีก จะต้องสูญเสียอีกเท่าไหร่ ถ้าไม่ได้ลอยโคมชีวิตมันจะวายวอดไหม ตอบ!!!

อย่าให้ตัวเองต้องเป็นต้นเหตุทำให้ผู้อื่นต้องเดือดร้อน สูญเสีย 

ไม่สนับสนุนให้มีการลอยโคมในทุกๆ กรณี ประเพณีที่ดีงามต้องไม่ทำให้ผู้อื่นเดือดร้อน ประเพณี ความเชื่อที่ทำกันอย่างไม่ลืมหูลืมตา มันก็แค่ความงมงายของมนุษย์เห็นแก่ตัว อย่าแถ แถ่ด แถ่ด ว่าเพื่อสืบสานประเพณีทั้งๆ ที่เห็นแก่เม็ดเงินที่จะไหลมาเทมาจากมนุษย์งมงาย ถ้าไม่มีผู้ซื้อซะอย่าง ก็ไม่มีผู้ผลิต ไม่มีผู้ขาย ทีนี้รู้หรือยังว่าต้องหยุดที่ใคร คิด สิ คิด!!!
comment26-8:แล้วสุดท้ายแล้วมันตกมาเป็นขยะ มั้ยครับ   ตอบ!!!!!
comment26-9:เห็นข่าวเมื่ออาทิตย์ก่อน สนามบินเชียงใหม่ต้องปรับเวลาเครื่องขึ้น-ลง 2 วัน
ทำให้มีทั้งไฟล์ทที่เลื่อนเวลา และไฟล์ทที่ยกเลิก
เสียหาย 2 ล้านบาท -*-
comment26-10:ก็สรุปความเห็นตัวเองไปแล้วอะครับ  
ว่าผมเห็นควรให้ยกเลิก เพราะมันควบคุมอะไรไม่ได้
comment26-11:ดิฉันเป็นหนึ่งในผู้โดยสารไฟลท์เย็นวันพฤหัส ที่ 6 พ.ย.
และที่สำคัญดิฉันไปทำธุระค่ะ ไม่ได้ไปเที่ยว จึงเลื่อนเป็นวันอื่นไม่ได้
ถ้าเลือกได้จะไม่เดินทางวันนี้แน่นอน
comment27:ขอแสดงความเสียใจด้วยค่ะ อ่านแล้วสะเทือนใจไม่อยากให้เกิดกับครอบครัวตัวเอง
บอกตามตรงไม่ค่อยกล้าไปร่วมงานค่ะ เพราะห่วงเรื่องความปลอดดภัย 
ไม่ได้ให้ยกเลิกนะคะ แต่อยากให้กำหนดโซนเล่นเป็นจุดๆ ไปทั้งปล่อยโคมลอยและจุดประทัด
comment28:ขอแสดงความเสียใจด้วยค่ะ อ่านไปก็น้ำตาไหลไปด้วย  ไม่เคยปล่อยโคมมาหลายปีแล้วค่ะ  เห็นข่าวเศร้าแบบนี้บ่อย ๆ  เป็นกำลังใจให้นะคะ
comment29:คือจริงๆแล้วมันเป็นประเพณีทางเหนือนะครับ ที่บ้านปล่อยมาตั่งแต่เด็ก ผมว่ามันไม่เหมาะกับการปล่อยในเมืองหรอกครับ และอีกอย่างวัตถุประสงค์การปล่อยมันก็หลากหลาย แต่จริงๆทางเหนือคือพุทธบูชา บางท่านพยายามโยงเอาสถานที่ที่เขาปล่อยหรือประเพณีมาโยงด้วย ผมไม่เห็นด้วยเพราะต้องมีต่อไปแต่ที่ไม่เห็นด้วยคือการเอามาปล่อยในเมือง
comment29-1:เคยอยู่ทางเหนือ ใกล้บ้านก็ไฟไหม้เหมือนกันค่ะ

หากไปปล่อยนอกเมือง ก็ยังมีที่นา และป่าไม้ให้ห่วงนะคะ
comment29-2:ผมค้านเลย สมควรเลิกได้แล้ว ประเพณีบางอย่าง ถ้ามันก่อให้เกิดความเดือดร้อนก็ต้องให้เลิกๆไปครับ อย่ายึดติดกับสิ่งเก่า บางอย่างมันสมควรเปลี่ยนก็ต้องเปลี่ยน คนบ้านไม่ได้ไหม้ก็พูดได้ ลองเป็นบ้านท่านอย่าร้องแล้วกันนะครับ แค่นั้น จบครับ ถ้าให้เเลือกนาทีนี้ ผมเห็นด้วยในข้างที่ให้ยกเลิกโคมลอยครับ 
*ต่างจังหวัดไม่ใช่ไม่เดือดร้อนนะครับ มันลอยไปไหม้ป่า หญ้า ข้างทาง ตามทุ่ง ตามภูเขา  ก็เดือดร้อนนะครับ*
comment29-3:ครับ จริงๆควรเลิกไปเลยนะ ทั้งในเมืองทั้งในป่า เพราะเชื้อเพลิงสมัยนี้มันใช้แอลกอฮอล์ก้อน ซึ่งถ้ามันยังเผาไหม้ไม่หมดแล้วตกลงมาตัวแอลกอฮอล์นี่แหละจะเป็นเชื้อไปอย่างดีทำให้เกิดไฟไหม้ได้
comment29-4:บ้านเราก็คนเหนือค่ะ เหนือกันทั้งบ้านเลย ขอบอกว่าสมัยเราเด็กๆ ( 40 ปีที่แล้ว ) ที่เชียงรายเราไม่เคยเห็นโคมไฟนะคะ เคยเห็นแต่โคมควัน 
 ที่เค้าลอยตอนกลางวัน จำได้ว่าลอยออกมาจากวัด ตื่นเต้นมากๆ เพราะโคมใหญ่มากๆ
 เลยไปถามพ่อคนชาวเชียงราย อายุ 75 ปี ว่าโคมไฟเนี่ยมีมายังไง พ่อบอกว่า ไม่มี....ไม่มี....ไม่มี.........มีแต่โคมควัน 
 ซึ่งไปทำโคมกันที่วัด โดยมีพระหรือใครเป็นโต้โผก็ว่ากันไป ช่วยกันทำหลายคนโคมอันใหญ่อันเดียวไปเลย ไม่มีอันตรายด้วย
 เพราะลอยขึ้นด้วยควัน และลอยตอนกลางวัน..... แต่คาดคั้นถามอี่ป้อให้แล้วค่ะ ว่ามีหรือไม่มีกันแน่ โคมที่ลอยด้วยไฟตอนกลางคืน 
 เปิ้นว่า อาจจะมี แต่ตัวอี่ป้อบ่เกยหันด้วนตาตัวเองซักเตื้อ
 ( รูปนี้จากเพจคนรักเชียงตุงเป็นแบบเดียวกันกับประเพณีปล่อยโคมของทางเหนือในอดีต )
comment30:ขอแสดงความเสียใจด้วยนะคะ เราเคยอ่านข่าวแนวนี้มาเหมือนกัน 

งานยี่เป็งคราวนี้ ทั้งๆ ที่ได้ไปเชียงใหม่ เราก็ตัดใจ เพราะไม่อยากให้ใครเดือดร้อนเพราะโคมลอยของเรา

ยิ่งมาอ่านกระทู้ของคุณเรายิ่งรู้สึกสะเทือนใจมากๆ เลยค่ะ

เสียใจด้วยจริงๆ นะคะ และขอให้คุณสู้ ๆ ค่ะ
comment31:เสียใจด้วยนะคะ เราเป็นอีกคนนึงที่ไม่เคยคิดจะปล่อยโคมลอยเลย
comment32:เคยเห็นกับตา ครั้งที่ไฟไหม้ใหญ่ที่ตลาดอัมพวา สิบกว่าปี หรือยี่สิบปี มาแล้ว ถ้าจำไม่ผิดน่าจะคืนวันลอยกระทง ตึกแถว บ้านคนเป็นสิบๆ หลังวอดในพริบตาเดียว บ้านป้าเราก็โดน เห็นว่าสาเหตุน่าจะมาจากโคมลอยเช่นกัน
comment33:น้ำตาซึมเลย ขอแสดงความเสียใจย้อนหลังด้วยค่ะ
comment34:ปีก่อน กลับจากลอยกระทง ถึงบ้าน  สองทุ่ม ได้ 
โคมลอย ตกอยุ่ข้างบ้าน ใกล้กับ รถยนต์ ของคนข้างบ้าน ห่างไปสัก ฟุดเดียว
ตอนเห้น ไฟยังลุกอยุ่เลย ต้องรีบเอาน้ำไปดับ นึกว่า ยังดี ที่ไม่โดนอะไร ไหม้ไปแล้ว
และ กลับมาทันเห้นพอดี
comment35:บั้งไฟ กับ การยิงปืนขึ้นฟ้า ก็ควรยกเลิก
comment36:ตอนเด็กๆ ก็ถามพ่อว่าทำไมเขาเลิกเล่นโคมไฟ พ่อบอกว่ากลัวมันจะไปตกที่ไร่นา ไฟไหม้ พืชผลทางการเกษตร (ที่บ้านทำนา และทำไร่อ้อยครับ) ถ้าตกลงบ้านคนก็ไหม้บ้าน 

ตอนนี้เข้าใจพ่อแล้วครับ ป้องกันไว้ก่อนดีกว่า 

ความสุขเล็กของคนปล่อยโคมมันเทียบไม่ได้เลยกับความทุกข์ที่ใหญ่หลวงของผู้เคาระห์ร้าย
comment37:พวกที่ชอบปล่อยโคมลอย

เคยคิดตามสักนิดไหม ว่าหลังจากที่มัน "หลุด"ไปจากมือท่าน มันไปตกที่ไหน ยังไง ทำใครเดือดร้อน เจ็บ ตายบ้างหรือเปล่า

คิดไหมว่าถ้าความเดือดร้อนเกิดขึ้นกับท่าน คนที่ท่านรัก นับถือ จะเป็นยังไง

บางคนเทศกาลที่ควรจะสนุกรื่นเริงกับเขาบ้าง ก็ต้องมาถ่างตา นั่งระวัง เฝ้ากลัวโคม พลุไฟ ตะไลเพลิงมาทำให้ต้องสูญเสีย

มันแค่ค่านิยมผิดๆ เอาฉาบฉวย เอาผลประโยชน์เอาเงินเอาหน้า ไม่ใช่ขนบธรรมเนียมประเพณีดั้งเดิมแต่อย่างไร

แล้วผู้จัดงาน คนที่ปล่อยโคมลอย มีใครบ้างไหม ที่จะมาดูแล มารับผิดชอบกับความเสียหาย ของชีวิตและบ้านเรือน สิ่งของ?

ควบคุมให้มีหมายเลข มีชื่อเจ้าของงาน ผู้ขาย ผู้เล่น ติดให้แน่นหนาแบบแผ่นโลหะเบาๆ เขียนปากกา permanent หากไม่มีจับเลยดีไหม

ไฟไหม้จากโคมลอยที่ไหน ก็ไปตรวจแถบนั้นว่าลอยมาจากแหล่งไหนบ้าง

ถ้าควบคุมไม่ได้ ก็ไม่ควรให้มีการเล่น โทษต้องหนัก

บ้านผมเอง เคยเกือบโดนจากพลุ ตะไล ที่พุ่งเข้ามา โชคดีที่เห็นทัน ช่วยกันรีบดับ ข้าวของเสียหายไม่มาก

แต่เคยเห็นกับตาอีกครั้งที่ คนมักง่ายเล่นไม่ระวัง ยิงพุ่งใส่หน้าต่างบ้านชั้นสอง คนแถวบ้าน ไฟติดมุ้งที่กางอยู่ แล้วโหมลุกลาม ดีที่รถดับเพลิงมาไวเลยไม่ลามไปบ้านข้างเคียง
comment37-1:พวกสันดารหมาเท่านั้นที่ปล่อยโคมลอย
comment37-2:ในอดีต การปล่อยโคมลอยเป็นพุทธบูชาครับเพื่อนมัสการพระธาตุเกศแก้วจุฬามณี แต่ในอดีตนั้นสามารถทำได้ เพราะว่า ไม่ได้เกิดผลกระทบร้ายแรงขนาดนี้ เพียงแต่ปัจจุบันปล่อยกันเป็นสิบๆ ล้านลูก มันอันตรายกว่าแต่ก่อนนับล้านเท่า อีกอย่างหนึ่งก็คือ สภาพปัจจุบันมันไม่ได้เอื้อต่อการปล่อยโคมลอยมากนัก เพราะ ตึก ราม บ้าน ช่อง ก็ดี รวมทั้งสารเคมีต่างๆ ที่อยู่ภายในอาคารก็ดี มันจะทำให้ระเบิดขึ้นมา ถ้ามีไฟไปตกใส่
comment37-3:คห.บน ใช่เหรอ จำได้ตอนเด็กๆคนเฒ่าคนแก่บอกว่าเป็นการลอยเคราะห์เหมือนก้ับลอยกระทงนี่แหละ 
ลอยกระทงยี่เป็งได้ยินแต่พระอุปคุตนะ
comment38:ควรออกกฏห้ามขายโคมลอยได้แล้ว
มันดูสวยก็จริง แต่มันทำความเดือดร้อนให้คนอื่น 
ช่วงลอยกระทงเราขี่มอเตอร์ไซค์ ไปหน้าปากซอย 
เจอโคมลอยสองสามอันกำลังตกลงบนพื้นถนน 
เราต้องจอดรถก่อน เพราะไม่รู้ว่ามันจะตกลงตรงไหน 
กลัวมันตกใส่หัว แบบกระดาษที่ทำโคมลุกไหม้เลย ถ้าตกใส่บ้านไม้สงสัยวอดทั้งหลังแน่
comment39:ขอแสดงความเสียใจด้วยครับ
comment40:ขอแสดงความเสียใจด้วยนะคะ 
ส่วนตัวเราไม่เคยปล่อยโคมลอยและไม่สนับสนุนด้วยเพราะเหตุนี้นี่แหละ
comment41:เสียใจ ด้วยคะ เราอยู่เกาะ เราเคยเห็นกระทง ลอยไปติดเรือหางยาว แล้วไฟไหม้ ...เราว่าบางครั้ง..เราควรทบทวนประเพณีบางอย่างใหม่หรือเปล่าคะ เพราะตอนนี้วิถีชีวิต คนสมัยนี้ก็เปลี่ยนไป(ไม่ใช่ให้ยกเลิกประเพณีแต่ปรับใหม่ )เช่น ลอยกระทง ในที่ที่จัดไว้ เพราะน้ำเน่ามาก และขยะ(ถึงแม้จะใช้วัสดุย่อยสลายได้)ใช้เวลานาน...อันนี้เป็นความเห็นส่วนตัว คะ
comment42:สงสารครอบครัวของจขกท.มากๆ เสียใจด้วยนะคะ
สองสามปีก่อนก็เคยลอยโคมอยู่บ้าง มันเหมือนเพิ่งเป็นกระแสฮิตในช่วงหลังๆนี้ แล้วก็ทำตามๆกันไม่ได้คิดอะไร ต่อจากนี้จะไม่ลอยแล้วค่ะ ไม่ได้มีประโยชน์อะไรแถมยังเกิดผลเสียอีก จากโคมแค่โคมเดียว
comment42-1:จขกท น่ารักมากเลยครับ
comment42-2:42-1 หมายถึง คห. 42 น่ารักรึเปล่าคะ
comment43:อยากให้กระทู้นี้ดังไปถึงผู้มีอำนาจ ออกกฏหมายเร่งด่วน โดยเฉพาะกระทรวงท่องเที่ยว กทม. ตื่นได้แล้ว  เร่งแก้ไขโดยด่วน เห็นแต่สนับสนุนให้ปล่อย ออกสื่อ ประชาสัมพันธ์ คงต้องเจอเองมั้งถึงรู้สึก
comment44:เราอยู่ทางเหนือ ภูมิภาคที่เริ่มประเพณีโคมลอย เมื่อก่อนการปล่อยโคมลอยจะปล่อยกันไม่มาก 
ส่วนใหญ่ก็จะเป็นทางวัดปล่อยโคมลอย ซึ่งก็ไม่กี่สิบลูก

แต่หลังมาวัฒนธรรมนี้มันบูมมาไงไม่แน่ใจ คนปล่อยโคมลอยทุกฤดูกาล ปล่อยกันเยอะมาก
และเยอะทีสุดคือปีใหม่และลอยกระทง

ในช่วงนั้นเราไม่เคยนอนหลับสนิทเลย
เพราะโคมเคยตกมาป่าหญ้าข้างบ้านจนต้องพากันวิ่งไปดับ มันน่ากลัวมาก
แล้วทุกปีก็จะมีเศษโคมลอยตกอยู่ที่หน้าบ้าน ข้างบ้าน บนหลังคาหรือบนเสาไฟ

...เราไม่สนหรอกนะประเพณีนี้มันดีงามยังไง แต่มันอันตราย ควรหยุดได้แล้ว
comment44-1:ใช่ค่ะ ปล่อยกันแค่ 1 โคมใหญ่ ต่อ 1 วัดเท่านั้นเพราะช่วยกันทำไม่มีขาย ปล่อยออกมาจากวัดตอนกลางวัน
 ไม่ใช่เดินถือตังค์ไปซื้อได้เหมือนทุกวันนี้ ที่สำคัญ เป็นโคมที่ลอยเพราะควัน ไม่มีอันตราย
 ( เราเข้าไปให้ความเห็ยใน คห.ที่ 29/4 ค่ะ )
comment45:อ่านจบแล้วน้ำตาจะไหลเลยค่ะ  สงสารคุณตาจัง  วินาทีนั้นครอบครัวคุณจขกท.ต้องหัวใจสลายแน่ๆเราแค่เป็นคนอ่านเรายังเศร้าเลยค่ะ  ชีวิตนี้ไม่เคยลอยกระทงในแม่น้ำ (ลอยแค่กาละมังตอนเด็กๆ สาบาน)  ไม่เคยปล่อยโคมลอย  เพราะมันยิ่งสร้างความอันตราย  อย่างกระทงลอยไปแม่น้ำก็สกปรกกว่าเดิม  โคมลอยก็ทำไฟไหม้         มันไม่มีประโยชน์เลยนะ  บางประเพณีถ้ามันไม่เข้ากับยุคสมัยแล้วเราอยากให้มันจางหายไปเลยด้วยซ้ำ
comment46:บ้านเราอยู่สุพรรณไม่มีประเพณีปล่อยโคมแบบนี้  แต่เมื่อหลายปีก่อนคืนลอยกระทงดันมีคนเห่อเอาโคมมาปล่อยให้ดูสวย  

แม่เจ้า!!!  มันลอยไปตกใส่ไร่อ้อย ไหม้วอดวายไปหลายร้อยไร่  และหลายจุดด้วย  หลังจากนั้นไม่มีใครเอามาปล่อยอีกเลย
comment47:เสียใจด้วยนะครับ
เรื่องนี้ต้องแก้ไข เทศกาลเมื่อไร ต้องมีคนรับเคราะห์แน่นอนเลย
comment48:เคยตกหลังคาบ้านผมด้วย แต่ตรงสังกะสี ป้ามาบอกตอนกำลังกินข้าว ใจงี้หายแว๊ฟเลย ส่วนตัวผมไม่เคยปล่อยโคมเลย มันแพง
comment49:น่าสงสารจังค่ะ เสียใจด้วยนะคะ
เราเองก็ไม่ชอบโคมลอยเหมือนกัน
เห็นมีข่าวไฟไหม้เพราะโคมประจำเลย
ไม่เข้าใจค่ะ ว่าลอยกันแล้วได้อะไร
มีแต่ทำให้ผู้อื่นเดือดร้อนทั้งนั้น
comment50:ขอแสดงความเสียใจกับ จขกท.ด้วยนะคะ
อยากให้ผู้ใหญ่ของแต่ละจังหวัดมาดูแลเรื่องนี้อย่างจริงจังค่ะ
ไม่ใช่ปล่อยให้ลอยโคมกันตามใจชอบอย่างทุกวันนี้
คนลอยสนุกคนทุกข์คือชาวบ้านคะ
comment50-1:ปีนี้ยังไม่เห็นเทศบาลเตือนเลยนะคะ

เราเห็นมีแต่ข่าวเรื่องระวังการจุดประทัด 

งานงานล่องสะเปาก็จะใกล้แล้ว
comment50-2:#เสื้อขาวหล่อ ><
comment50-3:มายิ้มออกก็เพราะความเห็นนี้นะครับ 5555
comment50-4:หอนาฬิกาลำปางนั่นเอง
comment50-5:ไม่เคยกลับไปลำปาง 20 ปีแล้ว ฝั่งที่เป็นรั้วนั่น เป็นฝั่งไหนเหรอคะ
comment50-6:ขออนุญาตตอบให้นะคะ

ตรงนั้นเป็นสวนสาธารณะค่ะ ฝั่งเดียวกับโรงเรียนเทศบาล 4 ที่เห็นคือไม่มีรั้วนะคะมันคือโคมศรีล้านนาแขวนไว้

ฝั่งธงชาติคือที่ทำการเทศบาลลำปาง
comment50-7:ตอนนี้ห้าแยกหอนาฬิกา ไม่มีไฟแดงแล้วครับ แต่ไม่เคยเห็นอุบัติเหตุเลยนะ
comment50-8:ขอบคุณค่ะ

พอมีรั้วแล้ว มันมองเหมือนถนน แคบลงเลยเนอะ ( จริงๆ ถนน คงไม่แคบหรอก เพราะมันหลอกตา )
เดี๋ยวนี้ยังมีกรงเลี้ยงสัตว์ไหมคะ
comment50-9:กรงสัตว์ถูกรื้อไปมากกว่าสิบปีแล้วค่ะ ถนนตรงนั้นยังเหมือนเดิมค่ะ แต่ตรงสวนสาธารณะที่เคยเป็นกรงสัตว์ได้ปรับปรุงเป็นสวนโล่งๆเดินเล่นและจัดงานเล็กๆได้ไม่เป็นพื้นที่ถูกทิ้งร้างอีกแล้วนะคะ

บริเวณห้าแยกหอนาฬิกาเดี๋ยวนี้โล่งกว้างถูกใช้จัดงานเทศกาลใหญ่ของจังหวัดทุกปีค่ะ เวลาจัดงานทีก็ปิดถนนทีค่ะ
มันมีอยู่ช่วงหนึ่งที่จัดเทศกาลคริสมาสต์ปีใหม่ เขาเอาไฟมาประดับสวยมาก(แต่ก็ใช้งบสูงมากจนคนวิจารณ์เหมือนกัน) 

อย่างปีนี้วันลอยกระทงที่จะถึงเขาก็เอาโคมศรีล้านนามาแขวนประดับไว้ด้วย สวยงามมาก
comment50-10:ขอบคุณค่ะ
คิดถึงลำปางมาก แต่ไม่มีโอกาสได้ไปเที่ยวสักที บ้านก็ไม่มีแล้ว

เมื่อก่อนเราเรียน รร.อรุโณทัยค่ะ อยู่บ้านเช่า ย้าย 4 ครั้ง
หลังสุดท้าย อยู่แถวรร.เทศบาล 5
comment51:มันเกินเลยคำว่าประเพณีอันดีงามไปนานแล้วครับ เอาไว้ถ่ายรูปอวดกันอย่างเดียว
comment52:น้ำตาไหลเลยครับ ขอแสดงความเสียใจด้วยนะครับ เคยปล่อยโคมลอยอยู่ครั้งนึงในงานแต่งริมทะเล คงไม่ปล่อยอีกแล้วครับ น่ากลัวจริงๆ
comment53:โหวตค่ะ
อ่านตอนคุณตาถูกไฟไหม้ไปต่อหน้าแล้ว น้ำตาจะไหล
ครอบครัวคุณเข้มแข็งมากค่ะที่ผ่านจุดนั้นมาได้
comment54:เราเคยโคมลอยตกใส่ตัวค่ะ ตอนนั้นกำลังกินเลี้ยงกันแล้ว แล้วก็จุดโคมลอยกันอยู่ไม่ไกลจากโต๊ะที่นั่ง แล้วโคมอันหนึ่ง มันขึ้นไปนิดเดียว มันก็เอียงกระเท่เร่ตกลงมาที่ตัวเราพอดิบพอดี ไฟลุกพรึ่บไหม้ติดเสื้อกันหนาว พี่เขาหยิบแก้วน้ำบนโต๊ะสาดใส่ตัว ไฟดับ ไม่ได้บาดเจ็บเลยสักนิด แต่เสียเสื้อกันหนาวตัวเก่งไป
comment55:จขกท.เขียนได้เห็นภาพมาก เราอ่านละน้ำตาไหลเลย เสียใจด้วยนะคะ
comment56:เสียใจกับ จขกท ด้วยนะคะ

ที่บ้านเราเมื่อก่อนไม่ค่อยเห็นใครจุด ถ้าจุดก็เป็นอันใหญ่ๆ ลอยกันหลายคน 
ไม่ถึง 10 ปีมานี้ไม่รู้กระแสฮิตมันมาจากไหน ขายกันเต็มไปหมด ราคาก็ถูกแค่ 25-40 บาท ใครๆก็ปล่อยได้

เคยมีโคมมาตกที่บ้านด้วยค่ะ มันมาตกตอนทุกคนหลับไปแล้ว แต่โชคดีที่ตกใส่พื้นปูน ไม่งั้นสยองแน่
comment57:โดยส่วนตัวอยากให้ออกเป็นกฎหมายยกเลิกการปล่อยโคมลอย เรื่องนี้ควรเด็ดขาด และไม่ควรใช้การขอความร่วมมือ ประเพณีใดที่พอเวลาล่วงเลยผ่านมาแล้วพบว่าอาจจะสร้างผลเสียต่อสังคมโดยรวมมากกว่าผลดี ก็น่าจะมีการพิจารณาทบทวนกันบ้าง โดยอาจจะเปลี่ยนมาทำพิธีเชิงสัญลักษณ์แทนก็ได้ถ้าไม่อยากให้ประเพณีนั้นหายไปเลยเสียทีเดียว
comment58:ขอแสดงความเสียใจด้วยค่ะ สำหรับเหตุการณ์ร้ายๆ ที่เกิดขึ้นในชีวิตในครั้งนั้น

ยอมรับค่ะว่าโคมลอยเวลาที่มันปล่อยพร้อมๆ กันเป็นหมู่ แลดูสวยงาม  ส่วนตัวเคยปล่อยอยู่ครั้งสองครั้ง หลังเสร็จจากการงานบุญที่จังหวัดทางภาคเหนือ (ไม่ได้อยู่ในเขตชุมชน)

มารู้สึกรังเกียจเจ้าโคมลอยนี้เมื่อมันระบาดเข้ามาในกรุงเทพฯ ค่ะ โดยเฉพาะเทศกาลลอยกระทง

แต่ก่อนดิฉันกลัวเทศกาลนี้เพราะมีการจุดดอกไม้ไฟ ตะไลเพลิง ฯ กลัวไฟไหม้บ้านค่ะ ไม่ได้กลัวเสียง  แต่ไม่กี่ปีมานี้เกิดระบาดมาปล่อยโคมลอยกันในกรุงเทพฯ  คิดแต่จะสนุกแต่ไร้จิตสำนึก  

บ้านดิฉันอยู่ในย่านการจัดงานมหกรรมหรือเทศกาลประเพณีทั้งหลาย  ทุกครั้งที่มีการจัดงานไม่เคยได้หลับนอนเช่นปกติ  ต้องค่อยแหงนคอตั้งบ่าเฝ้ามองดูเจ้าโคมลอยนับพันลูกบนฟากฟ้า

ลูกไหนลอยสูงก็เบาใจว่าบ้านฉันพ้นแล้ว แต่บ้านอื่นล่ะ  ลูกไหนที่ลอยมาจากที่ไกล เชื้อเพลิงใกล้หมด ลอยต่ำลงๆ กระแสลมที่พัดโคมลอยให้ปลิวอย่างไร้ทิศทาง  มันจะมาตกตรงไหน จะมีบ้านไหนไหมที่ต้องรับเคราะห์

ปีนี้โชคดีหน่อยที่วันลอยกระทงไม่ตรงกับวันสุดสัปดาห์  ความคึกคักอาจจะน้อยลงหน่อย  หวังว่าจำนวนของเจ้าลูกไฟลอยฟ้าจะลดลงเช่นกัน

หลังจากลอยกระทงก็ปีใหม่ จำนวนโคมลอยที่ถูกปล่อยไม่ต่างกัน  จุดหนึ่งที่คนมาปล่อยเยอะ คือ แถวสนามหลวง วัดพระแก้ว  เครียดอีกแล้วค่ะ

หวังว่าผู้ขายที่เห็นแก่รายได้ และผู้เล่นที่เอาแต่นึกสนุกแต่ขาดจิตสำนึกและความรับผิดชอบ  ได้อ่านกระทู้นี้

หวังว่ารัฐเอาจริงเอาจังกับผู้เล่นและผู้ขายโคมลอยในเขตที่มีผู้อยู่อาศัยหนาแน่น ไม่แต่เฉพาะกรุงเทพฯ

เพื่อให้เทศกาลแห่งความสุขสนุกสนานยังคงเป็นเทศกาลแห่งความสุขของทุกคนตลอดไป
comment59:ที่บ้านก็เคยเกือบโดนเหมือนกัน โชคดีที่มันวอดซ่ะก่อน
comment60:บ้านผมอยู่ในซอยหลังบ้านพี่ครับ ยังจำเหตุการณ์ไฟไหม้ครั้งนั้นได้  ทุกๆปีตั้งแต่คืนนั้น พอถึงวันลอยกระทง ไม่กล้านอนหลับเลยครับ
comment61:เสียใจด้วยนะค่ะ อ่านแล้วเข้าใจความรู้สึกเลย
เข้มแข็งเข้าไว้ค่ะ
comment62:วันปีใหม่ หรือเทศกาลที่จะมีคนยิงปืนขึ้นฟ้า พ่อจะให้เราและน้องสาวมานอนชั้นล่างของบ้านค่ะ
เพราะพ่อบอกว่าอย่างน้อยๆถ้ามันทะลุหลังคามาได้ มันก็จะต้องผ่านพื้นชั้น 2 อีกชั้น กระสุนคงทะลุผ่านยาก
comment62-1:แง.. อยู่บ้านชั้นเดียวอ่ะค่ะ ทำไงดี
comment62-2:หลังคาบ้านบางชนิดกันได้พอประมาณนะครับ เช่น ซีแพคโมเนีย แล้วก็ช่วยกันรณรงค์ห้ามยิงขึ้นฟ้าครับ ถ้าเห็นใครยิงแจ้งเจ้าพนักงานเลยครับ(ผมเชื่อว่ายังมีคนดีอยู่ครับ)  ถ้ากร่างมากยิงกลางซอยฟ้องข้อหายิงปืนในที่สาธารณะโดยไม่มีเหตุอันควรได้ครับ
comment62-3:ถ้าเป็นหลังคาซีแพคโมเนียจะลดแรงปะทะลงไปได้มากครับ ถ้ามันทะลุลงมาได้ความแรงมันจะลดลงไปมากเลย ..เหมือนเคยอ่านข่าวเจอว่าทะลุหลังคาซีแพคลงมาโดนคน แต่ไม่เป็นไร ..แต่ถ้าหลังคาบางกว่านี้เช่นกระเบื้อลอนคู่หนือเมทัลชีตก็จะลดความแรงได้ไม่มาก
comment63:ปัจจุบัน ความปลอดภัยต่อทรัพย์สินและชีวิต ควรจะมาก่อนประเพณีหรือธรรมเนียม(โดยเฉพาะในส่วนที่สามารถก่อให้เกิดอันตรายแก่ผู้อื่น)

หากประเพณีนี้ควบคุม หรือปรับปรุงโคมลอยให้มันปลอดภัยกว่านี้ไม่ได้ ก็เห็นด้วยว่าคงต้องเลิกล่ะนะ
comment64:ขอแสดงความเสียใจด้วยนะคะ

สุ้ๆค่ะ
comment65:ดิฉันเคยไปเที่ยวลอยกระทงที่เชียงใหม่หนนึง บอกตามตรงว่าหลังจากหนนั้น ดิฉันเลิกลอยกระทงไปเลยตลอดชีวิต
เพราะเห็นแล้วว่า มันไม่มีประโยชน์ใดๆ ลอยกระทง ลอยโคม ก็เหมือนทิ้งขยะนอกถังขยะน่ะค่ะ ตามความรู้สึกของดิฉัน
เด็กวัยรุ่นเล่นประทัดโยนใส่กัน บนทางเดินที่นักท่องเที่ยวเดินกันพลุกพล่าน มีบางส่วนเล้กๆกระเด็นใส่แขนดิฉันเลือดออกเลยนะคะ
comment65-1:ลอยกระทง ชม น่ากลัวมากค่ะ แถวที่เค้าลอยกันเยอะๆ ส่วนตัวไม่อยากเข้าไป แต่พอดีพาเพื่อนต่างชาติไปเที่ยว ฮีอยากมากก เลยต้องเข้าไป ต้องจอดรถ แล้วเดินเข้าไป ระหว่างทางนี่น่ากลัวมากกก อย่างกับอยู่ในสงครามอะค่ะ แบบมีคนเล่นประทัด วีดบึ้ม โยนลงพื้นถนนที่เค้าปิดให้เดิน แล้วคนเยอะๆ พอนึกภาพออกไม๊คะ ตอนนั้นแบบ กลัวมาก ในใจนี่ร่ำๆอยากจะกลับโรงแรม กลัวโดนเท้า โดนตัว
comment65-2:เมื่อปีก่อนไปมาค่ะ น่ากลัวจริงๆ
ตอนแรกกะแต่เดินชมเมือง รถก็ขับเข้าไปไม่ได้  
ที่สะพานนวรัฐ โคมตกลงมาปลิวค้างที่สายไฟหลายโคม
ยังดีที่สุดท้ายปลิวหล่นลงมาได้

ที่สำคัญปะทัดที่จุดหมุนติ้วนั้นหล่นมาที่ก้นอิชั้นที่นั่งระวังตัวอยู่บนรถสองแถว
พี่ฝรั่งนักท่องเที่ยวตกที่นั่งเดียวกัน ตกใจวุ่นวายกันใหญ่
comment66:แถวบ้านนอก ตั้งแต่เด้กๆประถม จำความได้ ก็ไม่มีแข่งขันโคมลอดห่วงตามประเพณีวันออกพรรษาอีกเลย 
เนื่องจากไม่ใช่แค่ตกบนบ้าน

- ตกในป้า  ไฟไหม้ป่า
- ตกไร่อ้อย ไฟไหม้อ้อยชาวบ้าน

จนปัจจุบันไม่มีการทำแบบนี้แล้วครับ
comment67:เป๋นกำลังใจให้นะคะ
comment68:วันลอยกระทง ผมเฝ้าบ้านครับ กลัวบ้านไหม้
comment69:เคยปล่อย 1 ครั้งค่ะ ที่สะพานพระราม 7 นี่แหละหลายปีละ เหนคนเหนืแเขาปล่อยกันือยากปล่อยบ้าง เพราะมันดูเปนกิจกรรมชนิดนึง ที่เราๆด้ทำร่วมกะคนในครอบครัว  แต่พอปล่อยแล้ว อธิฐานแล้ว ืความไม่สบายใจกลับมีมากขึ้น เมือจุ่ๆเหนบางโคมมันไม่ลอย คือลอยแปบๆและเริ่มต่ำลงไปตามแนวบ้านเรือน ข้างแม่น้ำ  บอกตัวเองเลยืว่าจะไม่ลอยอีกแล้ว เพราะรุ้สึกกังวลและทุกข์ใจกว่าเดิม T.T

เสียใจกับ จขกท ด้วยค่ะ
comment70:เสียใจกับ จขกท. ด้วยครับ


ภาพการปล่อย โคมลอยปี 56  
ลองดูความเห็นที่ 10  ถ้าไหม้ขึ้นมาจะเป็นยังไง....

ที่มา http://pantip.com/topic/31254799
comment71:ปีที่แล้วก็มีโคมมาตกติดกิ่งมะม่วงที่ปลูกอยู่ข้างบ้านเหมือนกัน ดีนะไฟไม่ไหม้ ไม่อย่างนั้นล่ะก็ T.T
comment72:ปีที่แล้ว มีซากโคมลอย 2 อันติดต้นไม้บ้านผมครับ ดีที่มันไม่หล่นใส่บ้าน  ซึ่งไอ้เราก็พึ่งจะมาเห็นหลังจากลอยกระทงไปแล้วสองสามวัน
รวมทั้ง มีมาติดสายไฟ บริเวณใกล้เคียงบ้านอีก 1 อัน 
ก็โชคดีที่มันไม่หล่นใส่บ้านครับ

บ้านผมอยู่ในกรุงเทพฯ ฝั่งธนฯ บ้านผมสามารถมองมาทางฝั่ง พระนคร ช่วงเทศกาลวันลอยกระทงทีไร เห็นมีโคมลอยทุกปี
comment73:แค่บ้านถูกไฟไหม้ ถือว่าซวยไปครับ ประเพณีต้องมาก่อน เราต้องสืบสานประเพณีนี้ไว้ แม้ว่าจะทำให้เกิดไฟไหม้ที่ไหนยังไง ก็ตาม อย่าไปใส่ใจครับ อณุรักษ์วัฒนธรรมไทย คือสิ่งสูงสุดในชีวิต ใครรับไม่ได้ก็ออกจากประเทศไทยไปซะ
comment73-1:บ้านอยู่แถวไหนครับนี่ แถวนั้นน่าจะมีคนเข้าใจขนบธรรมเนียมประเพณีเยอะ

เผื่อมีบางท่านสนใจลอยโคมแบบไม่สนใจอะไร ไปลอยแถวนั้นจะได้สบายใจกันทุกฝ่ายครับ
comment73-2:ประชดหรือป่าวครับ จริงๆเขาสูญเสียนะเนี่ยไม่น่ามนประชดเลย
แต่ถ้าคลั่งวัฒนธรรมขนาดนี้ก็ค*ยเถอะครับ
comment73-3:ไม่รู้ว่าประชดหรือไม่นะ 

ถ้าไม่
ลอยกระทงรอบนี้ ขอให้ตกใส่บ้านซักอันแบบที่ยังมีไฟอยู่ 
แล้วไม่มีคนอยู่บ้าน 

กดสยองให้แทบไม่ทันเลยละ
comment73-4:พวกคุณไม่รักประเทศไทยกันแล้วหรือ ถ้าคุณรักประเทศไทย ห้ามตั้งคำถามเกียวกับความเป็นไทย จงรักแบบไม่มีคำถาม
comment73-5:บ้านอยู่ไหนอะ นี้ก็ใกล้วันลอยกระทงแล้ว หาที่ปล่อยโคมได้สักที จะจัดโคมให้ลูกใหญ่เลย สืบสานประเพณี บุญจะได้เยอะๆ
comment73-6:เขาประชดนะคะ
comment73-7:ประชดแบบไม่มีสมอง
comment73-8:ประชดแบบนี้ เงียบปากไว้ดีกว่าครับ 
ไม่ได้สร้างสรรค์อะไรเลย
comment73-9:อย่าสักแต่พิมพ์ประชดเอาสนุกค่ะ
ใช้สมองด้วย

เรื่องสูญเสียถึงชีวิตแบบนี้
ถ้าเรื่องเดินตกท่อก็ว่าไปอย่าง แบบนั้นยังพอรับได้ค่ะ
comment73-10:ขอที่อยู่หน่อยดิ จะไปปล่อยโคมใกล้ๆบ้าน
comment73-11:คุณอ่านไม่หมดใช่ไหม ไม่รู้ว่าเค้าสูญเสียขนาดไหนถึงได้พิมพ์ประชดแบบนี้
comment74:เห็นควรด้วยว่าให้ออกเป็นกฎหมายว่าห้ามลอยกระทงยกเลิกประเพณีลอยกระทง และมีความปิดตามกฎหมายว่าห้ามปล่อยโคมลอย เพราะมันเป็นการทำลายธรรมชาติ สร้างขยะ และทำลายระบบนิเวศ ต้องคิดถึงประโยชน์ส่วนรวมมากกว่าประโยชน์ส่วนตนของการที่จะเสียรายได้จากช่วงเทศกาลอะครับ มันเสียแล้วเอากลับมาไม่ได้จริงๆ

เจ้าของกระทู้ใช้คำพูดดีเกินจนสงสัยเลยครับว่าเป็นเรื่องแต่ไหม หวังว่าจะไม่ใช่ครับ
comment74-1:http://www.goosiam.com/news/news1/html/0006910.html

อันนี้เป็นลิ้งข่าวที่มีคนในกระทู้หามานะครับ เนื้อข่าวอยู่ในช่วง 3 ย่อหน้าแรก

ผมเป็นคนชอบเขียนหนังสือ เลยอาจจะติดสำนวนการเขียนมากไป ต้องขออภัยหากทำให้เข้าใจว่าเป็นเรื่องแต่งครับ แต่ผมอยากขอให้โฟกัสว่า จุดประสงค์ของผมที่เขียนกระทู้ เพราะอยากให้นี่เป็นเคสกรณีศึกษา ผมไม่ได้แต่งเพราะหาประโยชน์ใส่ตัวเองในแง่ใด ผมเลยไม่ได้บอกแม้กระทั่งว่าผมเป็นใครด้วยซ้ำครับ
comment75:มีครั้งนึงไปเที่ยวเชียงรายกับแฟนวันลอยกระทงพอดีเลยซัอโคมมาลอยใกล้ๆกับรีสอร์ทที่เราดักค่ะ
ปรากฏว่าจุดโคมลอยอธิฐานปล่อยโคมไปปรบมือตื่นเต้นดีใจ
ตาก็มองโคมลอยละล่องไป ลมดันพัดไปติดสายไฟฟ้าค่ะตกใจมาก
ความโรแมนตกโรแมนติกหายหมดแฟนเรารีบวิ่งไปหาไม้มาเขี่ยตกใจมาก
พยายามอยู่สักพักก็กลัวโคมใหม่สายไฟฟ้าดับทั้งหมู่บ้านนี่ชาวบ้านเดือดร้อนเรื่องถึงสรยุทธแน่5555
ดีนะคะที่พ่อบ้านรีสอร์ทออกมาช่วยกันจนเอาเจ้าโคมออกมาแล้วมันก็ลอยลิ่วไปดาวอังคาร

คือจะบอกว่าจากวันนั้น2ปีกว่าไม่เคยลอยโคมอีกเลยไม่ว่าที่ไหน
กลัวมากกลัวสร้างความเดือดร้อนให้ใครดีนะวันนั้นรู้และเห็นถ้าปล่อยไปแล้วกลับเข้าไปนอน
สงสัยได้ดังจริงๆนี่ลองนึกว่าถ้าปล่อยไปแล้วไม่เห็นมันแล้วไปลงบ้านใครก็ไม่รู้เฮ้อ
เข้าใจจริงๆว่าประเพณี แต่ถ้าไปส่งความซวยให้คนอื่นเลิกดีกว่าอันตรายจริงๆ
comment76:เรื่องนี้ต้องรณรงค์กันอย่างจริงจังค่ะ

เคยเจอจังๆ ครั้งนึงตอนปีใหม่ที่ปาย โคมลอยไฟลุกท่วมไปติดตรงหม้อแปลงเสาไฟฟ้า น่ากลัวมาก แถวตรงถนนคนเดินเลยค่ะ เรานี่รีบเดินหนีออกจากตรงนั้นเลย แต่แปลง นักท่องเที่ยว ทั้งไทย  ทั้งต่างชาติ และชาวบ้านยืนดูเหมือนไม่มีอะไร ไม่มีคนแจ้งเจ้าหน้าที่ด้วย ดีที่มอดไว

ผู้ว่าราชการจังหวัดต้องเห็นเป็นวาระที่ควรจริงจังได้แล้ว ถ้าเกิดเหตุที่จังหวัดไหน ต้องโดนส่วนกลางสอบสวน ให้เป็นเรื่องเป็นราวไปเลย บ้านเกิดเราอยู่จังหวัดอยุธยา ทั้งลอยกระทง มรดกโลก นี่ลุ้นทุกปี 

ส่วน จขกท ขอแสดงความเสียใจด้วยนะคะ และเป็นกำลังใจให้ค่ะ
comment77:บ้านเป็นเต้นผ้ายางยังไงอ่ะนึกภาพไม่ออก.
comment77-1:ลักษณะนี้ครับ ติดกัน 9 หลัง ดูไม่ปลอดภัยจริงๆครับ เพราะต้องทำให้มันง่ายต่อการนำสินค้าขนเข้าออกได้ง่าย เนื่องจากส่วนมากสินค้าก็ชิ้นใหญ่และหนักครับ // ภายในก็มีการสร้างเป็นปูนเฉพาะอยู่อาศัยอีกที 

ปล. นี่ไม่ใช่ภาพจริงนะครับ เพราะตอนนี้ทำใหม่ได้มาตรฐานหมดแล้ว
comment78:ขอแสดงความเสียใจด้วยนะคะ เราเคยไปเที่ยวภาคเหนือแล้วปล่อยโคมลอยที่ช่วงปลายปี ตอนนั้นก็ไม่คิดอะไรเพราะมันเป็นเทศกาลใครๆก็ปล่อยโคมกันถ่ายรูปออกมาก็สวยดี แต่พอเห็นข่าวว่าการปล่อยโคม......มันลอยไปตกหลังคาบ้านคนอื่นไฟไหม้ . . . หลังจากนั้นมาไม่เคยปล่อยโคมอีกเลย กลัวทำให้คนอื่นเดือดร้อน
comment79:ผู้ที่ได้รับประโยชน์จากประเพณีนี้เคยยื่นมือมาช่วยผู้เสียหายหรือเปล่า
หรือจะให้โทษว่าเขาซวยเองช่วยไม่ได้

มันสวยก็จริงอะ แต่มันอันตรายและความอันตรายของมันก็อยู่เหนือการควบคุมด้วย
และผู้เสียหายก็ไม่เคยเป็นคนลอยหรือพวกพ่อค้าแม่ขายซักที

ดึงเงินเข้าประเทศได้ไม่ใช้น้อยจากประเพณีนี้
แต่บ้านที่ไฟไหมจากโคมลอยเขาได้รับเงินช่วยเหลือจากผู้ได้รับประโยชน์ไหมหละครับ

เลิกเถอะครับไม่ใช้เลิกประเพณีนี้นะครับ
แต่เลิกทำคนอื่นเดือดร้อนแล้วอ้างว่าทำความดีเลยครับ
มันเป็นการกระทำของคนเห็นแก่ตัว
comment80:1คนสนุก 1ครอบครัวต้องสูญเสียที่อยู่ ที่ทำกิน หรือแม้กระทั่งชีวิต

น่าเศร้านะครับ
comment81:อ่านแล้วโมโหไอ้พวกลอยโคมในเมืองจริงๆ

จขกท. อยู่ฝั่งบางกรวยรึเปล่าคะ

สมัย 5-10 ปี ก่อน เราเห็นไฟไหม้ฝั่งนั้นบ่อยมาก ช่วงค่ำๆนี่แหล่ะ

ถ้าฝั่งตลาดเทศบาลนครนนท์เราไม่เคยเห็นอ่ะค่ะ 

นอกจากแถวสตรีนนท์ก็เคยมีไฟไหม้ แต่เป็นช่วงเช้ามืด

เจอและ 
http://www.goosiam.com/news/news1/html/0006910.html
comment82:ขอแสดงความเสียใจด้วยค่ะ พออ่านแล้วชักระแวงเดี๋ยวช่วงที่เค้าลอยกระทงสงสัยจะต้องเฝ้าบ้าน กลัวไฟไหม้เหมือนกัน
comment83:เหลี้ยมันยังไม่ลอยโคมกับยิงปืนขึ้นฟ้าเลย กุละอายแทนจริงๆ


ตั้งแต่กุรู้ความเด็กๆกุยังรู้เลยว่าความสุขบนทุกข์คนอื่นไม่ต้องมีคนบอก
comment84:ลอยทุกข์ตัวเองไปสู่ครอบครัวอื่น
ทำบาปโดยไม่ตั้งใจ แต่มันก็คือบาปเหมือนกัน
comment85:คืนลอยกระทงนี่ถ้าใครรอดตายไปได้ก็ถือว่าทำบุญมาดีครับ
ทั้งเผาบ้านแบบสุ่มอย่างโคมลอย
หรือพวกยิงปืนขึ้นฟ้า(ยิงหาโพ่งงงงงง)
comment86:ต้องให้คนที่ลอยโคมติด DOG TAG แบบทหารที่มีชื่อที่อยู่ตัวเองไว้ที่โคมที่จะลอยด้วย เวลาที่โคมตกใสบ้านใครแล้วไฟไหม้จะได้ตามตัวถูก 
ถ้าต้องรับผิดชอบแบบนี้....ดูซิใครมันจะลอย
comment87:ปีที่แล้วพาเพื่อนญี่ปุ่นไปอัมพวา เราอยู่ริมแม่น้ำที่คนปล่อยโคม
มีคนปล่อยโคม ไม่พอ ติดไฟร้อน ให้มันมีไฟตกลงมาเหมือนจรวดตอนจะพุ่งขึ้น
[Spoil] คลิกเพื่อดูข้อความที่ซ่อนไว้
[Spoil] คลิกเพื่อดูข้อความที่ซ่อนไว้
อิโคมบ้านั่น คนมันไม่ปล่อยออกไปริมน้ำ ปล่อยขึ้นหัวสวยๆ แล้วมันลอยมาตรงเรา ไฟจาก ไฟร้อนหยดมา ลงที่แขนเรา 
[Spoil] คลิกเพื่อดูข้อความที่ซ่อนไว้
ตอนนั้นด่าเลย คือเราไม่รู้หรอกว่าใคร เพื่อนคนไทยเราเลยสะกิดว่าเค้าอยู่ข้างๆใกล้ๆ
เราเลยยิ่งด่าดังกว่าเดิม โมโหมาก แขนพองเป็นดวงเลย

อีกอันนึงที่เห็น มันลอต่ำลงไปที่เรือ เรือที่มีหลังคาผ้าใบ คนขับเรือต้องรีบวิ่งมาหยิบปาลงน้ำ
จากนั้นเราเลยคิดว่าจะไม่ปล่อยโคมลอยอีก ไม่ไหว ถ้าไปตกในสวนที่มีใบไม้แห้งก็ไฟไหม้ได้
comment88:ขอแสดงความเสียใจด้วยนะค่ะ อ่านแล้วน้ำตาไหลเลย
การสูญเสียคนที่เรารักไปต่อหน้า แล้วเราช่วยอะไรไม่ได้มันเจ็บปวดจริงๆ ค่ะ
--เป็นกำลังใจให้คุณเจ้าของกระทู้นะค่ะ--
comment89:ร้านเฟอร์นิเจอร์ตรงเลี่ยงเมืองข้างๆซอยที่ทะลุไปเมเจอร์นนท์ใช่มั๊ย แต่เราคิดว่าใช่ ภาพนั้นติดตาเรามาก เรายังวิ่งไปดูตอนไฟไหม้ ถือว่ารุนแรงพอสมควรเพราะไฟโหมกระหน่ำอย่างรุนแรงในคืนวันลอยกระทง เพราะโคมลอยมาตกใส่ เดี๋ยวนี้บ้านช่องเพิ่มขึ้นมากมาย การเล่นโคมจึงไม่ค่อยปลอดภัยเหมือนเมื่อก่อน สู้สู้นะคะ จขกท.  ปีถัดมาบ้านเราก็โดนแต่โชคดีที่เป็นซากที่ดับแล้วติดอยู่บนต้นไม้ กลับมาตี3ได้ มาเจอโมโหมากค่ะ
comment89-1:ผมก็เคยซื้อเฟอร์ฯที่ร้านนี้ครับ มีอยู่ครั้งหนึ่งวันนั้นผ่านไปเห็นสภาพร่องรอยที่เพลิงไหม้ไปแล้วเหลือซากอยู่ ผมตกใจมากยังพูดกับแฟนเลยว่า "เฮ๊ย ไฟไหม้ได้ไง? เราเพิ่งมาซื้อของเขาไปเองน๊ะ" ตอนหลังได้ข่าวว่าสาเหตุจากโคมลอย ยิ่งตกใจใหญ่ ... ขอแสดงความเสียใจอย่างยิ่งครับ   ปล.ร้านอยู่ริมถนนเลี่ยงเมืองนนท์บริเวณเชิง สะพานข้ามถนนกรุงเทพ-นนท์ ใช่เปล่าครับ?
comment90:ที่ร้านก็เคยเกือบจะไหม้เพราะโคมลอยเหมือนกัน (ร้านอยู่ติดทะเล คนนิยมไปลอยทะเล แต่อย่าลืมว่าลมทะเลมันพัดเข้าฝั่งนะ)
จำได้ว่าวันนั้นร้านข้างๆโทรมาบอกว่ามีโคมมันตกลงมาที่หลังคา ดีว่าเค้าเห็นพอดีก็เลยช่วยปีนไปดับให้ก่อน
โทรมาตอนตี 2 ตกใจตื่นกันทั้งบ้าน นึกว่าร้านจะไหม้แล้ว(เพราะบ้านกับร้านอยู่คนละที่) แม่เรายิ่งเป็นโรควิตกจริตอยู่ หน้าแกตกใจมาก จำสีหน้าได้จนวันนี้ ยังไงก่อนจะจุดก็ขอให้นึกถึงคนที่เค้าเดือดร้อนด้วย ถ้ามันตกบ้านของคุณ คุณก็คงไม่มีความสุขเช่นกัน
comment91:เสียใจกับครอบครัวคุณเจ้าของกระทู้มากๆค่ะ

ป.ล.เราเกลียดโคมลอยอะไรนี่มาก แม่เราที่เป็นคนแม่สายเป็นคนเหนือแท้ๆก็เกลียดมาก โดนเฉพาะพฤติกรรมการลอยแบบไม่มีความรับผิดชอบของคนสมัยนี้
comment92:ผมนึกถึงพวกคอมเม้นท์ที่ว่า ไม่เข้าใจประเพณีไทยหรือไง ไม่เข้าใจ
คือพวกเอ็งไม่รุ้หรอก เวลาโคมมันลอยไปแล้วมันร่วงลงไร่ ลงต้นไม้ หรือบ้านคนอ่ะ ใครเดือดร้อน เอ็งถ่ายรูปสวยๆ อัพเฟส อัพไลน์ แล้วผลที่ตามมา
ไม่เข้าใจเหมือนกัน ว่าจะลอยทำไมไอ้โคมบ้านี่ ในเมื่อระบบการจัดการกับผลที่ตามมายังไม่มีเลย
เสียใจด้วยนะครับ
comment93:สมัยเมื่อ 10 ปีก่อน ไปออกค่ายเยาวชน
ถึงได้รู้จักการลอยโคมครั้งแรก ในวัยนั้นก็คิดว่ามันสวย มันดูดี

แต่พอมาคิดๆ มันน่ากลัวมาก แล้วไม่เคยลอยอีกเลย
comment94:"ถ้าไม่รักษาสืบสานวัฒนธรรมไทยก็ออกไปจากประเทศไไทยไป้ ชิ้วๆ"   ถุ้ยยยย!! ผมเผ่นก่อนละ
comment95:ออกกฏหมายควบคุมเถอะ
comment96:ควรจาจัดให้มันเป็นวัตถุอันตรายเหมือนพลุได้แล้ว
comment97:ใกล้บ้านเลค่ะ จำได้ตอนนั้นสะเทือนใจมาก
comment98:ลอยกระทงไม่ออกจากบ้านค่ะเฝ้าบ้านไม่ให้ไฟไหม้จากโคม ออกไปกลัวตาบอดเพราะพลุค่ะ เด๋วนี้เล่นกันสันดาลลเสียมาก นอนเฝ้าหมาเฝ้าแมวในบ้านดีกว่าสงสารมันกลัวเสียงพลุ
comment99:ก็ออกกฎหมายเอาผิดคนขายสิครับ วันงานก็มักจะมีตำรวจเดินตรวจตราอยู่แล้ว ก็ให้ตำรวจสังเกตคนที่ขายโคมลอย แล้วก็จับเข้าคุกซะ
comment100:ที่บ้านป้าก็เคยโดน
ตกใส่ต้นไม้ลุกโชติช่วงทั้งต้น
ดีที่พ่อยังไม่นอนออกมาดับทัน
ตั้งแต่นั้นมาวันลอยกระทงทุกคนในบ้านหลับไม่ค่อยสนิทกันสักปี

ป้าพูดเรื่องนี้มาหลายปีแล้ว
ทั้งในกระทู้พันทิปและเฟซบุ๊ค
ขอให้เลิกไปถ่ายรูปงานลอยโคมที่จัดกันเสียที
มันสวยงามน่าประทับใจ
แต่มันอันตรายเหลือเกิน
เอาไฟขึ้นไปลอยบนฟ้า
แล้วบอกว่ามันไม่มีอันตรายใด ๆ
จะดับก่อนตกพื้น
ซึ่งมันไม่เป็นความจริงอย่างแรง 

ช่วยกันเรียกร้องให้ออกกฎหมายห้ามการผลิตและเล่นโคมลอยกันดีกว่า
comment101:ปล.บ้านป้าอยู่เชียงใหม่
ยังไม่ลอยกระทงก็ปล่อยโคมลอย
เล่นประทัดกันล่วงหน้าไปแล้ว
เบื่อจริง ๆเทศกาลด้อยปัญญานี่
ควรเอาวันลอยกระทงไปทำเป็นวันอนุรักษ์สิ่งแวดล้อม
ไม่เอาขยะไปเพิ่มให้กับน้ำและฟ้าโดยไม่จำเป็น

ถึงจะเป็นประเพณีมาแต่โบราณ
มันก็ควรถึงเวลาปรับได้แล้ว 
ให้เข้ากับสถานการณ์ปัญหาของโลกปัจจุบัน
เคยไปดูกระทงตอนที่เขาเก็บจากน้ำ
แล้วก็ปลงเพราะมีจำนวนมหาศาลเหลือเกิน
ที่เก็บไม่ได้ก็มากมี 
เราบอกว่าขอขมาพระแม่คงคา
แต่เรากลับเอาขยะไปให้ท่านเพิ่มขึ้น
พระแม่คงคาคงไม่ยินดีด้วยเท่าไร
comment102:ขอแสดงความเสียใจกับคุณเจ้าของกระทู้ด้วยนะคะ
comment103:น่าจะมีคนทำลูกโป่งติดไฟ LED ใช้ถ่านAAAสัก 1 ก้อน มาขายแทน
comment104:ไม่ได้ปล่อยตั้งแต่รุ่นพี่ที่ทำงานพัฒนาหมู่บ้านมาเล่าว่า โคมเคยตกใส่ไร่นาช่วงหน้าแล้ง ไฟไหม้นาไร่ ลามไปไหม้บ้านอีก เลยไม่คิดจะปล่อยอีกเลย
comment105:เคยลอยแค่ครั้งเดียว รู้สึกว่า มันอันตราย เลยไม่ลอยอีกเลย 

ขอแสดงความเสียใจด้วยนะคะ
comment106:เคยโดนตะไลอันใหญ่กว่ากระด้งตกผ่านหน้าห่างประมาณฟุตนึง คือใจหายมากมันยังอุ่นๆอยุ่เลยถ้าโดนหน้ามีไหม้อ่ะ

แล้วก็อีกครั้ง โคมลอยตกใส่สวนยาง ต้นยางยอดไหม้ไป3ต้น น้ำยางไม่ออกแล้วก็เริ่มตาย มูลค่าเสียหายถ้านับจากระยะเวลากรีดจนหมดอายุนี่20+ปี ก็เยอะมากกกกกกกก กว่าจะปลูกโตได้กรีด
comment107:แอบอ้างคำว่าประเพณี  เอะอะก็ประเพณี เอะอะก็วัฒนธรรมอันดีงามเอย

จะมีอยู่สักกี่คนที่ออกไปลอยกระทงเพราะต้องการขอขมาแม่น้ำคงคา หรือแสดงความสำนึกต่อแหล่งน้ำต่างๆ ซึ่งมนุษย์ได้ทำให้แหล่งน้ำเหล่านั้นเปรอะเปื้อนไม่สะอาด ซึ่งมันคือจุดประสงค์ที่แท้จริงของงานวันลอยกระทง

ตอนนี้มันออกขอบเขตของจุดประสงค์เหล่านั้นไปไกลมากแล้ว  
ที่จริงคือความสนุกส่วนบุคคลล้วนๆ โคมเอย พลุเอย ประทัดเอย คลังระเบิดคลังแสงทั้งหลายแหล่เอย
ไปถ่ายรูปกลับมาอวดมาโชว์เพื่อนๆเอย ใครไม่ไปคือตกเทรนต์เอย 

ล่าสุดแม้กระทั่งเที่ยวบินบางส่วนยังต้องหยุดบินเพื่อประเพณีที่ว่านี้

ผมไม่ได้แอนตี้ ไม่ได้ขัดข้อง หากจะมีการสืบสานประเพณีต่อไป 
แต่อยากให้หน่วยงานที่เกี่ยวข้องเข้ามาดูแลจัดการปัญหาบางอย่างที่มันเลยเถิดออกไปจากคำว่าประเพณี
ต้องควบคุมให้ได้ ควบคุมไม่ได้ก็ต้องหาหน่วยงานที่จะมารับผิดชอบเยียวยาผู้ที่ได้รับผลกระทบ

แต่ถ้าไม่มีหน่วยงานไหนสามารถมาดูแลจัดการอะไรได้สักอย่าง  ก็ยกเลิกประเพณีทิ้งไปเถอะ  
มีแล้วเดือดร้อนประชาชน บางครอบครัวไฟไหม้ บางคนเสียชีวิต พิการคางทูม บางคนหมดทรัพย์หมดสินทั้งตัว 
เพื่อแลกกับความสนุกสนานของคนบางกลุ่มอย่างเดียว
comment107-1:"ประเพณี"
comment107-2:107-1

ขออภัยด้วย แก้ไขให้แล้วครับ
comment107-3:บ้านลุงผมเป็นร้านค้าเปิดด้านหน้าโล่ง ลอยกระทงปีไหนไม่รู้โดนเจ้านี่พุ่งมาลงถ้วยน้ำแกงกลางวงข้าว 

ประทัดเสียงดังๆอีกอย่างจุดเคารพบรรพบุรษกันเหรอครับ เด็กเล็กไม่เป็นอันนอนเลย จุดแล้วทำท่าแอ็คเท่ห์Shipหายเลยครับท่าน
comment108:ความเห็นส่วนตัวกับเรื่องลอยโคม
เข้าใจว่าเป็นวัฒนธรรม แต่ว่ากิจกรรมทางวัฒนธรรมนี้
ก่อให้เกิดอันตรายกับสภาพอาคารที่บ้านเรือนในปัจจุบัน
หากยังไม่มีวิธีการป้องกัน ก็อยากให้เลิกทำค่ะ หรือ
ไม่ก็หาที่ที่มันจะแน่ใจได้ว่า ลอยแล้วไม่ก่อให้เกิดเหตุเพลิงไหม้
ส่วนตัวเห็นว่า ความปลอดภัยควรมาเป็นอันดับ 1 ค่ะ ไม่ใช่วัฒนธรรม ประเพณี
comment109:เป็นกำลังใจให้เจ้าของกระทู้อีกคนนะคะ ดิฉันเป็นเพียงคนอ่านยังรู้สึกหดหู่ใจเลยย 
ไม่อยากนึกเลยว่าเจ้ากท.และครอบครัวในตอนนั้นจะรู้สึกอย่างไร  เจ้าของกท.และครอบครัวเข้มแข็งมากค่ะที่ผ่านมาได้
ดิฉันเชื่อว่า หลังจากการอ่านกระทู้นี้ จะมีอีกหลายคนเปลี่ยนความคิดที่จะเลิกปล่อยโคม  ขอบคุณที่มาแบ่งปันเป็นอุทาหรณ์นะคะ ^^
comment110:เคยลอยแค่ครั้งเดียว แต่ไปลอยที่ริมทะเล..จำได้ว่าตอนเด็กๆวัดที่บ้านมีประเพณีปล่อยโคมลอยหรือว่าวลม เขาปล่อยกันตอนกลางวัน พวกเราเป็นเด็กก็จะคอยวิ่งตามไปดูว่ามันตกที่ไหน ส่วนใหญ่ตกกลางทุ่งนา แต่ถ้าตกบ้านคนอื่น ก็จะคอยส่งข่าวให้กันรู้จะได้รู้ว่ามันไปตกที่ไหน และไม่ได้ลอยกันมากมายขนาดนี้ ประเพณีตอนนี้มันใช้ไม่ได้แล้วแหละคำๆนี้
comment111:บ้านเราก็เกือบๆจะโดน เมื่อปีที่แล้ว เราออกไปยืนดูโคมที่เขาลอยหน้าบ้าน เห็นอยู่ลูกนึง คุยกับพ่อว่ามันลอยแปลกๆ ทำไมมันลอยต่ำลงๆ แล้วลอยมาทางบ้านเราอีก พอมันมาใกล้ๆ เฮ้ย มันไหม้ กำลังจะตก โชคดีที่มันตกตรงที่โล่ง ห่างจากบ้านเราไม่เกิน20เมตร แล้วมีคนอยู่บ้านเลยเอาน้ำไปดับ ถ้ามันตกลงหลังคาบ้านเรา ไม่อยากจะคิด
comment112:เคยปล่อยโคม 2 ครั้งในชีวิต  สัญญาจะไม่ทำอีกแน่นอน
เรื่องแบบนี้ไม่เจอกะตัว ไม่รู้สึกหรอก อย่าให้ใครต้องมารับเคราะห์เพราะความรู้เท่าไม่ถึงการณ์ของเราเลย ภาครัฐน่าจะช่วยกันแระชาสัมพันธ์นะค่ะ  ใกล้ลอยกระทงแล้วด้วย
comment113:แย่เลย 
ต่อไปเราจะไม่โคมลอยอีกแล้วค่ะ 

จริงๆต้องประชาสัมพันธ์ให้คนรู้เยอะๆ เนอะว่าอันตราย 

เพราะเห็นมีขายกันอยู่ คนก็ยังลอยกันต่อไป 

เฮ้อ  อันตรายเนอะ
comment114:เมื่อก่อนไม่เห็นจะมีเลยโคมลอย

สมัยนี้มันเป็นเทรนด์
comment115:เห็นด้วยครับ ประเพณี โคมลอย กับบั้งไฟ  ก่อความเสียหายกับชีวิต และทรัพย์สิน  มันไม่เหมาะกับยุคปัจจุบัน  โคมลอย ก่อความเดือดร้อน แสนสาหัส ไฟไหม้ บ้าน ป่า  ไม่ควรอย่างยิ่ง  ตั้งแต่บั้งไฟ กลายเป็นการพนัน แข็งขัน เร็ว แรง ภายใต้การรักษาความปลอดภัย แบบบ้าน ๆ การผลิต แบบบ้าน ๆ จึง ระเบิดตายบ้าง พุ่งใส่ฝูงชนบ้าน ระเบิดใส่บ้าน พุ่งออกนอกเส้นทาง  อยากให้ออกกฏหมายเลยด้วยซ้ำ หยุดโคมลอย หยุดบั้งไฟ  แต่บั้งไฟ อาจออกกฏควบคุมพื้นที่เช่นต้องมีที่ว่างประมาณไหน ห้ามผสมสัดส่วนใดใด มากเกิน ยังพอได้อยู่ แต่โคมลอยนี่ควรหยุดจริง ๆ นะครับ  ใครไม่เกินเหตุการณ์แบบ จขกท คงไม่เข้าใจอยากลึกซึ้งผมเคยอยู่ในเหตุการณ์ มีการจุดโคมลอยมาตกใกล้รีสอร์ท ไฟลุกไหม้น่ากลัว มาก ดีว่ารีสอร์ทนั้นมีบ่อน้ำใหญ่ สูบน้ำแรงมาข่วยกันดับ แต่ต้นไม้สวย ๆ เสียหาย  เสียดายมากครับ
comment116:ต้องแก้กฏหมายเป็นให้ฆ่าคนปล่อยฮะ
comment117:ขอแสดงความเสียใจด้วยครับ 

ตั้งแต่บัดนี้ไป ผมขอประกาศไว้เลยครับ ว่าผมจะไม่ปล่อยโคมลอย อีกตลอดชีวิตครับ
จริง ๆ แล้วผมปล่อยเป็นประจำทุกปีครับ ผมลองคิดย้อนกลับไป ผมยังไม่เห็นประโยชน์อะไรเลย นอกจาก คนขายโคมได้ตัง แล้ว เพื่อความสนุกของตัวพวกผมเอง แต่ว่า โทษกับมีเยอะมาก ๆ เลยครับ

ขอบคุณครับที่เล่าเรื่องนี้ให้ฟัง ขอบคุณมากจริง ๆ ที่ทำให้ตาสว่าง และขอโทษด้วยครับ ที่ผมปล่อยโคมลอยทุก ๆ ปี
มันอาจจะเป็นโคมลอยของผมก็ได้ครับ ผมเสียใจด้วยจริง ๆ ครับกับการสูญเสีย
comment117-1:ผมชอบคอมเม้นนี้มากครับ ผมไม่ได้โกรธใครจริงๆ เพราะอย่างที่บอกว่าผมรู้ว่าคนส่วนมากก็ลอยโคมเพราะใจที่บริสุทธิ์น่ะ ถ้าเรื่องนี้ไม่เกิดกับตัว ผมก็ไม่เคยมองว่าการลอยโคมมันเลวร้ายตรงไหน? พอคิดว่าทั้งหมดที่ผมเขียนมา มันทำให้มีคนตระหนักได้ ผมเลยดีใจครับ อย่างน้อยมันก็ทำให้หลายคนระวังขึ้นในเรื่องที่คาดไม่ถึง
comment117-2:สัญญากับตัวเองเหมือนกันค่ะ ว่าจะไม่ปล่อยโคมลอยอีกต่อไป
comment118:นึกถึงบ้านแฟนเก่าผมเลย  ตกใส่หลังคาบ้านไฟไหม้ไปหลายหลังเลย นึกแล้วเศร้ากับคนที่ สนุก สวยงาม บนความทุกข์ของคนอื่น
comment119:ลอยกระทง เป็นเทศกาลที่เจตนาดีแต่วิธีสืบสานโคดไม่สร้างสรรค์ค่ะ
เจตตนาจะขอขมาแม่น้ำที่ทิ้งสิ่งสกปรกลงไป โดยการเอาขยะไปเพิ่ม ลอยโคมลอยความทุกข์ออกไป แต่ไปเพิ่มความทุกข์ให้คนที่เค้าต้องมาซวยโดนไฟไหม้บ้าน หรือไม่ก็ซวยพนง.ต้องตามไปเก็บ

เราเคยมีโอกาสลอยโคมครั้งแรกที่ชัยนาทปี2011ตอนนั้นตื่นเต้นมาก ลอยริมแม่น้ำด้วย ซื้อโคมมา3อัน ลอยอันแรกตกน้ำกลายเป็นเหมือนเด็กไม่ดีเขวี้ยงขยะลงน้ำก็เซงละ ลอยอันต่อไปไปติดสายไฟหน้าวัด คราวนี้หยุดเลย จังหวะนั้นโคดกลัวทำสายไฟระเบิด
comment120:ข้างบ้านเราก็เคยมีโคมมาตกใส่ ไฟไหม้หลังคาเลย ดีนะเราเห็น เลยไปบอกข้างบ้านช่วยกันดับทัน น่ากลัวจริงๆ
comment121:บ้านอยู่เชียงใหม่ค่ะ เป็นบ้านจัดสรรบ้านแต่ละหลังมันจะขิดๆ กันมาก แล้วลอยกระทงปีที่แล้วคนหลังบ้านไม่รู้มันบ้ารึอะไรดันปล่อยโคมตรงหลังบ้านเค้าที่ติดกับรั้วบ้านเรา
แล้วโคมที่ปล่อยก็เหมือนปล่อยไม่เป็นมันลอยไม่ค่อยขึ้น แถมมีไฟที่พุ่งลงมาจากโคมอีก มันก็มาระๆ หลังคาบ้านเรากว่าจะขึ้นไปบนฟ้าได้
ตอนนั้นอยู่นอกบ้านทันเห็นพอดี แทบจะตกใจตาย บ้านเพิ่งซื้อมาได้ไม่ทันครึ่งปีด้วยซ้ำ เกือบไปแล้วว
ตอนนี้เลยอยากขอเลย หยุดลอยกันพร่ำเพรื่อเถอะ อันตรายเกินไปแล้ววว
comment122:เราไม่เคยเห็นด้วยกับการปล่อยโคมลอยเลยค่ะ  เราเข้าใจเจ้าของกระทู้นะคะ เพราะใครที่ไม่เคยเห็นไฟไหม้ต่อหน้าต่อจะจินตนาการไม่ออกเลยค่ะว่ามันร้ายแรงขนาดใหญ่ เพราะไฟไหม้ตรง ข้ามบ้านเราเรียงกันสามหลัง มันไปไวมากและน่ากลัวจริงๆมันเกือบลามมาบ้านเราแต่ ต้นไม้บังไว้และลมที่เปลี่ยนทิศ  ถึงบ้านเราจะไม่ได้ไหมเพราะโคมลอย แต่เวลาเห็นโคมลอยทีไรเราจะหลอน พาลไปนึกถึงเหตุการณ์ไฟไหม้ทุกที
comment123:ขอแสดงความเสียใจกับ จขกท นะคะ  แม้เรื่องบจะผ่านมาแล้ว แต่รอยแผลในใจคงยากจะหาย
comment124:ที่มหาลัยเราก็เคยมีปล่อยโคมค่ะ ต้นไม้ไหมเลย ดีนะมีคนเห็น ไม่งั้นไม่อยากจะคิดเลย 

ขายก็แพง ก็ยังมีคนคิดอยากปล่อยอีก ทั้งๆที่เป็นอันตรายมากๆ
comment125:เจอตอนเช้า หน้ารั้วบ้าน วันที่ 1 มกราคม 2557 ต้นปีนี้เอง
แถวๆ ปทุมธานี
ดีที่ไม่โดนรถ ไม่โดนบ้าน
comment126:ใครเห็นว่าการลอยโคมเป็นสิ่งที่ดีงามอยู่ หยุดซะ ได้โปรดดดดด
comment127:บ้านเราก็เคยโดนเหมือน จขกท.ค่ะ ดีว่าไปตกตรงระเบียงหลังบ้าน พ่อแม่พี่น้องอยู่ครบเลยดับทัน ไม่งั้นคงแย่แน่ค่ะ จำได้ว่าเราร้องไห้หนักมากเช่นกันค่ะ 
ขอเถอะนะคะ ระมัดระวังสักนิดก็ยังดี
comment128:บางทีเห็นคนรู้จักจะลอย ก็เตือนๆ เชื่อมั่ง ไม่เชื่อมั่ง ก็ว่ากันไป แต่ความเห็นผมคือ สมควรเลิกได้แล้ว ประเพณีบางอย่าง ถ้ามันก่อให้เกิดความเดือดร้อนก็ต้องให้เลิกๆไปครับ อย่ายึดติดกับสิ่งเก่า บางอย่างมันสมควรเปลี่ยนก็ต้องเปลี่ยน คนบ้านไม่ได้ไหม้ก็พูดได้ ลองเป็นบ้านท่านอย่าร้องแล้วกันนะครับ แค่นั้น จบครับ ถ้าให้เเลือกนาทีนี้ ผมเห็นด้วยในข้างที่ให้ยกเลิกโคมลอยครับ 
*ต่างจังหวัดไม่ใช่ไม่เดือดร้อนนะครับ มันลอยไปไหม้ป่า หญ้า ข้างทาง ตามทุ่ง ตามภูเขา  ตามนา ก็เดือดร้อนนะครับ*
comment129:ประเพณีที่สร้างความเดือนร้อน ให้กับสังคมควรเลิกไปดีกว่านะคะ
comment130:ทุกครั้งที่เห็นภาพโคมลอย รู้สึกสะอิดสะเอียนทันที
comment131:น้ำตาไหล 
คิดถึงภาพคุณตาแล้วร้องไห้เลย 
เสียใจด้วยนะคะ 

ตัวเราเองก็เข็ดกับการปล่อยโคมลอยแล้วล่ะค่ะ
ก่อนนู้น เราไม่เคยปล่อยโคมลอย เพราะแม่กับพ่อบอกว่า มันทำให้ไฟไหม้บ้านคนอื่นได้ 
แต่วันนึงเราก็ผิดสัญญากับพ่อแม่ค่ะ(ที่ว่าจะไม่ปล่อยโคมลอย)
เพราะเพื่อนขี่มอ'ไซต์ มารับถึงที่ เพื่อจะไปงานลอยกระทง และปล่อยโคมลอยกัน
แต่กรรมคงตามทันเรานะคะ 
ขากลับ อีโคมลอยเนี่ยไม่รู้มาจากไหนค่ะ
ตกมาที่หัวเรากับเพื่อนเรา ทำให้เพื่อนเรามองไม่เห็นทาง รถวิ่งลงข้างทางเล็กน้อย โชคดีที่ไม่ล้ม ไม่เจ็บ 
โชคดีอีกรอบที่ไฟมันดับแล้ว แค่อุ่นๆ ไม่งั้นหน้าเราคงเป็นรอยที่ระลึกจากโคมลอยแล้วล่ะค่ะ

สมัยนี้นะคะ กรรมมันติด 4G ค่ะ
comment132:เรายังจำเหตุการณ์นั้นได้อยู่ค่ะ บ้านเราก็อยู่แถวนั้น
comment133:ที่บ้านเคยโดน อยู่คลองจั่น มาตกหลังบ้านข้างแท้งค์น้ำหลังบ้าน แต่ไม่มีเหตุการ์อะไร นอกจากเก็บซากโคมออกไปทิ้ง
คาดว่าจะมาจากหมู่บ้านสัมมากร เพราะคนชอบไปลอยกัน 
ไม่นึกถึงคนอื่นเลย ถัดมานิดเดียว บางกะปิ กับ มีนบุรี บ้านคนเยอะแยะ...
comment134:เสียใจด้วยนะคะ
อ่านแล้วเศร้าใจมากเลยค่ะ สงสารคุณตา
comment135:ทุกวันนี้คงไม่เรียกสืบสารประเพณีทำลายประเพณีมากกว่า เพื่อความสนุก ได้ถ่ายรูปลงเฟซบุค ได้ไปเสียตัว คนเริ่มถ่อยสังคมเสื่อม 
จขกท เข้มแข็งมากครับ
comment136:เห็นด้วยว่าให้ติดTag ไว้ที่โคมลอย ระบุชื่อที่อยู่ เบอร์โทร  
แค่นี้แหละ รับประกันหยุดลอยโคมกันทันทีเลย
comment137:ไฟไหม้ช่วงวันลอยกระทง เราเคยเจอและได้ยินข่าว ๒ ครั้ง
ครั้งแรกริมถนนนครอินทร์ตรงฝั่งบางไผ่ ตอนเที่ยงคืนพอดี เราพักอยู่แถววัดนครอินทร์ ได้ยินเสียงหวอรถดับเพลิงตอนเที่ยงคืนเลยตื่นขึ้นมาและลุกออกไปดูที่ระเบียง เห็นไฟไหม้ร้านขายเฟอร์นิเจอร์พอดี น่ากลัวมาก เพราะอยู่คนละฝั่งแม่น้ำเจ้าพระยากับบ้านเรา รถดับเพลิงมาเยอะมาก เรียกว่าใครที่นอนหลับอยู่น่าจะตื่นกันทุกคน

ครั้งที่สอง ก็เป็นร้านเฟอร์นิเจอร์ของเจ้าของกระทู้ค่ะ กลางดึกเช่นกัน ปกติเวลาไปทำงานเราจะขับรถผ่านถนนเลี่ยงเมืองพอดี ก็จะมองเห็นร้านเฟอร์นิเจอร์นี้ทุกครั้ง รวมทั้งหลังจากที่ร้านถูกไฟไหม้แล้ว ตอนได้ข่าวรู้สึกเศร้าใจมากที่ได้ข่าวว่ามีคนพิการเสียชีวิตในกองไฟ 

ทุกครั้งที่ถึงวันบอยกระทงเราจะภาวนาว่าขออย่าให้มีใครเดือดร้อนเพราะเหตุการณ์แบบนี้อีกเลย 
ขอแสดงความเสียใจกับ จขกท. ด้วยนะคะ
comment138:เศร้าจังค่ะ
เคยลอยโคมแค่ครั้งเดียวนานมาแล้วด้วยค่ะ แต่ลอยที่หน้าบ้าน บ้านอยู่กลางสวนต่างจังหวัด
แต่หลังจากนั้นก็ไม่คิดลอยอีกเลย กลัวลอยแล้วไปตกบ้านคนอื่น เดี๋ยวเค๊าจะเดือดร้อน
comment139:อีกอย่าง มันทำให้โลกร้อนขึ้นด้วยนะ
comment140:ปีที่แล้ว ขับรถกลับบ้านบนสะพานวงแหวนอุตสาหกรรม โคมลอยอันนึง กำลังพยายามจะลอยเข้าไปทางระเบีบงของคอนโดริมแม่น้ำ นึกสยองแทนเลยถ้าเกิดเจ้าของห้องลืมปิดประตูไว้ แล้วลอยเข้าไปได้ จะเป็นอย่างไรหนอ
comment141:ผมอยู่ในเหตุการณ์ของเจ้าของกะทู้ด้วย ผมเป็นคนเห็นเหตุการณ์ไม่น่าจะเกินคนที่ห้าและตะโกนบอกให้ช่วยกันโทรแจ้งดับเพลิง ผมเป็นคนปีนเอาคัตเตอร์ไปกรีดหลังคาเต็นท์และช่วยกันหักเสาเต็นท์เสานึงเพื่อดันรถกระบะและรถอีกคันนึง(ถ้าจำไม่ผิดน้าจะเป็นฟอร์จูนเนอร์)ออกมากลางถนน เพราะไฟกำลังลามมาถึง พอหลังจากนั้นผมไม่สามารถยืนอยู่ใกล้ๆกับร้านได้แล้วเพราะไฟแรงมาก ตรงนั้นเป็นถนนสี่เลน อยู่ตรงเชิงสะพานข้ามแยก ผมจึงข้ามถนนไปยืนบนฟุตบาทอีกฝั่งนึงของถนนเชื่อไหมครับว่าความร้อนยังตีเข้ามาถึงอยู่เลยมันร้อนมากข้านมีถนนขวางอยู่ถึงสี่เลน ผมช่วยได้แค่นั้นจริงๆ ผมเห็นผู้หญิงคนนึงร้องไห้ฟูมฟาย ซึ่งน่าจะเป็นแม่ของเจ้าของกะทู้ และเห็นคนเจ็บคนนึงถูกแบกขึ้นหลังมาในสภาพแผลพุพองเต็มหลัง
comment142:ผมว่า ทำป้ายชื่อโลหะรหัสของคนลอยโคมทุกคนเลยครับ   ลงทะเบียนก่อนลอย   โคมกันไหนก่อปัญหา คนลอยโคมนั้นๆรับผิดชอบไปเลย

ถ้าไม่กล้ารับ ก็ไม่ต้องลอย
comment143:คุณเจ้าของกระทู้ คนปล่อยโคมไม่ได้มีเจตนาดีหรอกค่ะ แค่เอาสนุกกันเท่านั้น 

เมื่อก่อนเห็นมีแต่ทางเหนือ ที่อื่นๆเพิ่งจะมาฮิตเมื่อสิบกว่าปีมาแล้วนี่เอง
comment144:มันจะลอย ทำเหี่ย อะไร ของมัน อันตราย เลย
comment145:ขอแสดงความเสียใจด้วยนะคะ แล้วเหตุการณ์แบบนี้ก็จับใครไม่ได้ เพราะไม่รู้ว่าเป็นโคมของใครลอยมา
ที่บ้านเมื่อ 2 ปีที่แล้วก็โดนเหมือนกันค่ะ โชคดีว่าโคมลอยติดเศษแก้วที่ตีแปะขอบรั้วหลังบ้านไว้ จนมอดดับไปเอง ไปเห็นตอนเช้า
ไม่อยากคิดภาพถ้าโคมลอยไม่ติดขอบรั้ว ไฟคงไหม้ไปอีก 8 หลัง เพราะเป็นทาวน์เฮ้าส์ ใครจะชดใช้ ต่อให้ทำประกันก็ไม่คุ้มกับความสูญเสียที่เกิดขึ้น
ทำไมคนที่ลอยไม่ได้ดูว่ามันเป็นชุมชนไม่ใช่แม่น้ำ หรือพื้นที่โล่ง ๆ ที่ไม่มีบ้านคน
ไม่รู้ว่าลอยทุกข์ของตัวเอง แต่กลับไปเพิ่มความทุกข์ให้คนอื่น มันจะบุญหรือบาปกันแน่ และลอยกันเนี่ยรู้วัตถุประสงค์จริง ๆ หรือเปล่า
หรือเพียงแค่ถ่ายรูปอวดคนอื่นตามกระแส
อยากให้เจ้าหน้าที่ช่วยควบคุมห้ามขายห้ามลอย แบบประทัดไปเลย ในเขตพื้นที่ชุมชน เจอเป็นจับเลย จะได้ไม่มีคนอื่นที่ต้องสูญเสียอีก
comment146:ผมอ่านแล้วสลด ผมไม่รู้ว่าใครรู้สึกเหมือนผมมั้ย

แต่ผมบอกเลย ผมจินตนาการเห็นภาพเหตุการณ์ แม้จะไม่ได้เห็นกับตา 

แต่มันเห็นภาพทุกอย่างละเอียด เห็นคนกำลังจะตาย เห็นอะไรหลายอย่าง

ผมเห็นว่าควรจะช่วยกันแล้วเถอะครับ อันตรายขนาดนี้ เกิดเป็นครอบครัวตัวเองก็เสียใจพอๆกันนะครับ

สำหรับเจ้าของกระทู้ขอบคุณสำหรับอุทาหรณ์และเป็นกำลังใจให้ครับ ผมเข้าใจความรู้สึกคุณจริงๆ
comment147:ถ้าทำอะไรเดือดร้อนคนมากขนาดนี้ก็เลิกทำเถอะค่ะ
comment148:ขอแสดงความเสียใจต่อ จขกท ครับ ไม่เคยเล่นโคมลอยและไม่สนับสนุนให้เล่นโคมลอยด้วยเสียงหนึ่งครับ
comment149:ไม่เคยปล่อยเลยค่ะ กลัวไปตกบ้านตัวเอง
ขอแสดงความเสียใจด้วยนะคะ อ่านไปน้ำตาไหล
สงสารคุณตา และครอบครัวคุณมากๆเลยค่ะ
comment150:เสียใจด้วยครับ ขอเป็นกำลังใจให้สู้ต่อไปนะครับ
หลังจากนี้จะพยายามจะบอกต่อกับทุกคนครับ 
ว่าให้ระมัดระวังในการปล่อยโคม หรือ  ถ้าไม่ปล่อยได้ก็น่าจะดีครับ
comment150-1:โคมลอยนี่ปล่อยไปแล้วมันจะไประมัดระวังยังไงได้ล่ะครับ  โคมติดไฟมันลอยขึ้นไปบนฟ้า 
มันก็ปลิวไปตามลม ไม่มีทิศทางที่แน่นอนแล้วครับ 
ไม่ได้มีจอยสติ๊กบังคับวิทยุที่เราจะไปควบคุมทิศทางซ้ายขวาหน้าหลังได้ครับ

จะป้องกันไม่ให้เกิดกรณีเหล่านี้ต้องรณรงค์   "หยุดปล่อยโคม"  เท่านั้นแล้วล่ะครับ

หรือไม่ก็คิดค้นเป็นโคม LED โคม Phosphorescent หรืออะไรก็ว่าไป ที่ตกลงมาแล้วมันจะไม่มีปัญหาเรื่องฟืนไฟน่ะครับ
comment151:เสียใจด้วยนะคะ
สงสารคุณตากับพี่คนงานมากเลย
comment152:เจ้าของกระทู้เขียนได้ละเอียดมากเลย นึกภาพตามแล้วน้ำตาไหล เสียใจด้วยนะคะ 
บ้านเราอยู่ฝังธนใกล้แม่น้ำแต่แถวนี้ยังไม่เห็นมีลอยโคมกัน ถ้ามีเราก็คงกลัวเหมือนกัน
comment153:คงต้องมี จำกัดเพดานการลอย
comment154:โคมลอย-ลอยกระทง-ประทัด-บั้งไฟ ลดๆลงบ้างเถอะครับ
comment155:อ่านแล้วใจจะขาดตาม 

ตัวเราเองรู้จักและได้เห็นโคมลอยใกล้ๆ ครั้งแรกคือ งานลอยกระทงที่คณะ ตอนนั้นปี 1 มั้ง มีคนปล่อยแล้วมันลอยไปเกี่ยวกิ่งไม้ ติดไฟขึ้นครึ่งต้น แค่นั้นก็น่ากลัวแล้ว เลยไม่เคยคิดจะลอยเลย ถึงเวลาเห็นรูปสวยๆ จะอยากได้ถ่ายบ้าง แต่เราก็ยังมีอย่างอื่นที่ยังไม่เคยถ่ายให้ถ่ายอีกตั้งเยอะนี่นา
comment156:เข้าใจความเจ็บปวดที่ครอบครัวน้องได้รับในขณะนั้นเลยค่ะ ขอเเสดงความเสียใจจากใจจริงด้วยนะคะ อ่านจบหันไปคุยกับคุณสามีว่าปีนี้ลอยกระทงเราผลัดกันอยู่เวรคนละครึ่งคืนดีไหม คอยระวังโคมลอย โชคดีที่แถวบ้านไม่ค่อยนิยมกันเท่าไร แต่ก็อดกังวลไม่ได้ ถ้าเข้าใจไม่ผิดทุกปีก็มีการห้ามปล่อยโคมแต่ก็เห็นมีทุกปีซีน่า
comment157:เคยตกใสหลังคาบ้านผมครับ แต่โชคดีที่แม่ผมเห็นก่อนอีกทั้งหลังคาบ้านผมเป็นสังกะสีด้วยเลยไม่ไหม้
เสียใจกับเจ้าของกระทู้ด้วยครับ
comment158:ขอแสดงความเสียใจกับครอบครัวจขกท  อ่านแล้วน่ากลัวจริงๆ  ครอบครัวคุณเข้มแข็งมากที่ผ่านมันมาได้
เคยเห็นไฟไหม้จากโคมเมื่อ 2-3 ปีก่อน คืนวันลอยกระทงมีโคมลอยมาติดเสาไฟตรงข้ามหน้าบ้านพอดี ไฟไหม้สายไฟแล้วหม้อแปลงก็ระเบิด ไฟดับกันทั้งแถบบ้านเราก็ดับด้วย ตกใจกันใหญ่ เคราะห์ดีที่มันไม่ไหม้ลามบ้านคน
comment159:เคยมีประสบการณ์ 

ผมคิดว่าคนลอยส่วนหนึ่งก็ทำไปแบบไม่คิดอะไร   (ว่าจะมีคนเดือนร้อน) 

สิบปีที่แล้ว ไปทำงานภาคเหนือ ลอยหน้านิคมฯ  ตอนนั้นไม่ได้คิดอะไร โคมมันไปติดสายไฟแรงสูง ช๊อต แล้วตกลงมา ติดสายไฟด้านล่างดีว่าเพื่อนได้สติ ไปดับทัน  ไม่อย่างนั้นถ้าซ๊อตสายไฟแรงสูงหน้านิคมดับ  คงจะชดใช้ค่าเสียหายกันตอนนี้ก็ยังไม่หมด 

หลังจากนั้นก็ได้สติ ไม่คิดจะทำอีกเลย ได้อ่านกระทู้นี้แล้ว หลายคนคงจะ คิดได้นะครับ
comment160:เป็นกำลังใจให้จขกท.ค่ะ 

เป็นคนเชียงใหม่ อยู่กับเทศกาลนี้มาตั้งแต่เด็ก 
ตากับยายจะซื้อโคมที่ทำไว้เพื่อห้อยประดับหน้าบ้านที่ใส่ผางประทีปมาห้อยไว้หน้าบ้านเพื่อบูชา
แถมพลุไฟอีกนิดหน่อย ใจนึงเราไม่ค่อยชอบเสียงประทัด กับละอองไฟจากพลุอยู่แล้ว แต่ไม่มีการปล่อยโคมเลย

ช่วงวัยรุ่นต้นๆ พ่อกับครอบครัวพาไปลอยกระทงตรงริมแม่น้ำปิง ลอยเสร็จก็มานั่งดูกระทงกันตรงท่าน้ำ ด้านบนเป็นร้านอาหาร 
ไม่รู้คนข้างบนไม่มีสติหรือโง่หรืออย่างไร อยู่ๆก็โยนประทัดขึ้นบนฟ้า ตรงที่เรานั่งอยู่ แล้วมันก็แตกๆๆบนอากาศแหละ แต่สะเก็ดความร้อน
และควันมันตกลงมาตามแรงโน้มถ่วงของโลก ลงมาที่แขนตูค่ะ ตอนนั้นงงว่าควันอะไรตกลงมาด้านหน้าเรา พอควันหายเท่านั้นแหละ
แขนเราทั้งแสบทั้งดำไปด้วยเขม่าของประทัด พ่อไปด่าพวกมันใหญ่เลย ตั้งแต่นั้นมาเราไม่เคยไปนั่งดูลอยกระทงอะไรแบบนี้กันอีกเลย

หลังๆมาเราเห็นเทศกาลนี้เริ่มมีการปล่อยโคมลอยมากขึ้น ขายกันอย่างเยอะ ขนาดบางวัดก็มีเทศกาลนัดกันปล่อยทีละพันสองพันลูก
ไม่สงสัยรึไงว่าบางลูกยังไม่ทันขึ้นดีมันก็ไหม้ตกลงมาแล้ว เช้ามามีเศษโคมตกเต็มพื้นที่ไปหมด 
บางทีไปตกบางทีไหม้บ้างดับบ้าง คือแบบไม่รู้สึกอะไรกันเลยรึไง 
ก็ยังคงมีคนสนับสนุนเทศกาลนี้ทุกปี แล้วก็มีข่าว แย่ๆ ทุกปี ทั้งไฟไหม้ พลุระเบิด ประทัดระเบิดใส่มือแขนขาพิการ แถมโรงงานก็มาระเบิดอีก
พูดได้คำเดียวว่า เฮ้อออ เพลียค่ะ
comment161:ไม่แปลกใจเลยที่คนไทยบางส่วนเวลาเทศกาลจะหนีไปอยู่เมืองนอก

บางเทศกาลดีๆทั้งของไทยและเทศ คนไทยทำให้มันเฮงซวยหมด
ปีใหม่ก็ยิงปืนขึ้นฟ้า สงกรานต์ก็เปิดเพลงเสียงดัง คริสมาส ฮาโลวีนก็เมาเละเทะ วาเลนไทน์ก็มั่วกัน ทั้งๆที่ประวัติของเทศกาลไม่เป็นแบบนั้นเลย

ผมเลยไม่ชอบเทศกาลของไทย ทั้งปีใหม่ สงกรานต์ ลอยกระทง บลาๆๆ พอถึงวันนั้นผมจะปิดประตูนอนอยู่บ้าน ไม่ก็ออกต่างประเทศเลย ถือว่าเป็นเทศกาลปล่อยผี ออกจากบ้านแล้วจะซวย
comment161-1:ไม่ชอบทุกเทศกาลของไทย "ในปัจจุบัน" เหมือนกันค่ะ
สมัยก่อนไปเที่ยวสงกรานต์ที่วัด ลอยกระทงริมแม่น้ำ 
แต่สมัยนี้เปลี่ยนไปมาก ทุกเทศกาลต้องปักหลักอยู่แต่ในบ้าน
เคยคิดจะไปที่อื่นเหมือนกัน แต่.. กลัวเจอเหตุการณ์โคมลอยนี่แหละ
เลยต้องอยู่เฝ้าระวังไฟไหม้บ้านค่ะ
comment162:อ่านแล้วสะเทือนใจจังเลยครับ ขอแสดงความเสียใจกับเหตุการณ์ที่เกิดขึ้นด้วยนะครับ 
ผมอยากให้ยกเลิกไปเลยก็ดีนะครับการลอยโคมอ่ะ ผมว่ามันเสี่ยงที่จะสร้างความเสียหายมากกว่า 
มันสวยแค่แป๊บเดียว 

แต่การทำตามประเพณีความเชื่อเนี่ยะเป็นสิ่งที่เปลี่ยนยากมาก ก็ได้แต่รณรงค์ขอความร่วมมือในการไม่ลอยโคมไฟ
ส่วนตัวเคยลอยโคมมา 2 ครั้ง นานมากๆแล้ว แต่ตอนนี้ไม่คิดจะลอยแล้ว เพราะกลัวจะไปตกใส่บ้านคนอื่น
comment163:ขอแสดงความเสียใจด้วยครับ
จขกท.และครอบครัวเก่งมากที่ผ่านพ้นมาได้
comment164:กะอีแค่บ้านของคุณ
รู้จักไหมครับประเพณีไทยอันดีงามน่ะ
คนอื่นเขามีความสุขกันทำไมต้องเอาความทุกข์ของคนมีขัดความการทำกิจกรรมอันดีงามของคนไทยด้วยครับ
comment164-1:ถ้าตกใส่บ้านคุณ คุณคงไม่พูดแบบนี้หรอกครับ คิดเยอะๆหน่อยนะ
comment164-2:ขอให้บ้านคุณโดนไฟคลอกตายดูบ้างสักวันนะครับ  ผมจะมีความสุขสุดๆเลย
comment164-3:วันหลังเขียนห้อยท้ายด้วยนะว่าประชด 
ถ้าไม่ใช่คนที่ตามเพจอีจ่า ฯลฯ  เขาดูไม่ค่อยออกกันหรอก จะหมั่นไส้กันเปล่าๆ
comment164-4:มันไม่ใช่แค่บ้านนะคุณ จะเขียนประชดเอามันก็ดูให้มันดีๆ บ้างเหอะ เห้ออ คนเรา
comment164-5:ทักษะในการเขียนประชดต่ำมากค่ะ เขียนปกติก็ได้
comment165:อยากให้เลิกปล่อยกันจริงๆเสียทีค่ะ ไม่มีประโยชน์ เคยเห็นตกบ้านติดกัน 
นอนไม่หลับเลยค่ะ กลัวมาตกบ้านเรา เรื่องไฟไหม้ใครๆก็ระแวงค่ะ
comment166:ขอแชร์ค่ะ เราแอนตี้ทั้งการลอยขยะลงลำน้ำสาธารณะ และปล่อยโคมไฟนรกนี่มานานแล้ว ยิ่งปืนขึ้นฟ้า บั้งไฟ ตะไล ทั้งหลายแหล่ะ  รวมถึงปล่อยลูกโป่งป้ายประกาศลอยฟ้าบ้าบอ
มีแต่อันตรายๆๆๆๆๆ ทั้งนั้น เบื่อจังอะไรก็อ้างประเพณี คือ ประเพณีมันต้องปรับให้เข้ายุคเข้าสมัย รู้ว่าผลเสียมันเยอะควรปล่อยมันให้สูญหายไปเหอะ
อ้างประเ้พณีเพราะจะหาเงินเข้ากระเป๋าคนไม่กี่คนเท่านั้นล่ะ
comment167:ความสุขบนความทุกข์ผู้อื่น ลอยไปตามทิศทางลม ซึ่งก็ไม่รู้ว่าจะซวยไปตกที่ไหน ถ้าไปตกที่ไม่ใช่บ้านชุมชน ไร่นา ก็ดีไป 
แต่เกิดดันตกบ้านเรือนก็เดือดร้อนสิ ยิ่งช่วงเทศกาลบางบ้านต้องคอยระวังภัยที่จะเกิดต่างๆ 

สมัยก่อนทำได้เพราะ บ้านเรือนผู้คนยังไม่แออัดเหมือนสมัยนี้ ประเพณีไทยดีครับ แต่ควรปรับให้เข้ากับยุคสมัยด้วยเช่นกัน
comment168:เห็นข่าว กทม เตรียมออกคำสั่ง ห้ามแล้วนี่ครับ  
http://www.prbangkok.com/News_executives/33168

เตรียมออกคำสั่งห้ามเล่นพลุ ดอกไม้เพลิง ปล่อยโคมลอยแบบมีไฟในวันลอยกระทง ฝ่าฝืนจับปรับ

นอกจากนี้ กทม.พร้อมด้วยหน่วยงานที่เกี่ยวข้อง อาทิ สำนักอนามัย กองทัพ และตำรวจ จะลงพื้นที่ตรวจร้านค้าจำหน่ายพลุและดอกไม้ไฟ หากพบผู้ฝ่าฝืนจำหน่ายพลุต้องห้าม ร้ายแรง หรือไม่มีใบอนุญาตประกอบกิจการจะดำเนินการจับกุมผู้ฝ่าฝืนทันที ในส่วนของโคมลอยนั้น กทม.จะคุมเข้าไม่ให้มีการค้าขายบริเวณสถานที่จัดงานวันลอยกระทง รวมถึงบนสะพานข้ามแม่น้ำเจ้าพระยา ทั้งนี้ กทม.ได้ยกร่างคำสั่งกรุงเทพมหานคร เรื่อง ห้ามจำหน่าย เล่น หรือปล่อยโคมลอยแบบมีไฟในพื้นที่กรุงเทพมหานคร โดยใช้อำนาจตามพระราชบัญญัติป้องกันและบรรเทาสาธารณภัยพ.ศ.2550 ซึ่งจะเป็นการควบคุมการปล่อยโคมลอยแบบมีไฟ ในวันที่ 6 พ.ย. ตั้งแต่เวลา 18.00 - 05.00 น. ของวันรุ่งขึ้น ในเขตกรุงเทพมหานครที่เป็นพื้นที่ตั้งของพระราชวัง วัด สถานที่สำคัญ โบราณสถาน สถานที่ราชการ สถานที่จัดงาน สนามบิน และอาคารสูง หากฝ่าฝืนมีโทษจำคุกไม่เกิน 3 เดือน ปรับไม่เกิน 6,000 บาท หรือทั้งจำทั้งปรับ นอกจากนี้ กทม.จะประชาสัมพันธ์มาตรการควบคุมการพลุ ดอกไม้ไฟ และการปล่อยโคมลอย แก่โรงเรียนในสังกัดกทม. 438 แห่ง เพื่อสร้างความตระหนักถึงความปลอดภัยในชีวิตและทรัพย์สิน รวมถึงให้นักเรียนเป็นสื่อกลางแจ้งไปยังผู้ปกครองและชุมชน 

ทั้งนี้กระทรวงคมนาคมได้แจ้งต่อที่ประชุมด้วยว่า เร็วๆ นี้จะมีการออกคำสั่งโดยคณะรักษาความสงบแห่งชาติ (คสช.) เกี่ยวกับมาตรการควบคุมการเล่นพลุ ดอกไม้ไฟ และการปล่อยโคมลอยจาก คสช.อีกด้วย

      แต่ทำจริงไม่แน่ใจจะได้แค่ไหน  คนที่จะเล่นมันก็จะเล่นอยู่ดี  คนเยอะเจ้าหน้าที่ก็คงดูแลไม่ทั่วถึงอยู่ดี
comment169:เสียใจกับจขกท.ด้วยครับ เราก็คนเชียงใหม่ แต่โคตรเกลียดโคมลอยในปัจจุบันนี่เลย คือมันไม่ใช่แล้วอะ จากเมื่อก่อนเป็นการลอยเคราะห์ ลอยเฉพาะงานยี่เป็ง ลอยนิดเดียว นี่อะไรลอยกระทง ปีใหม่เมือง เคาท์ดาวน์ก็ลอย แถมไปโผล่ทุกภาค ยิ่งหลังแม่โจ้ปล่อยทีนึงเป็นพันอีก มีเพื่อนไปมาแล้วมาเล่าแบบภิใจด้วยนะ บอกได้คำเดียว ขยะแขยง รู้มั๊ยแถวบ้านผมต้องมาเก็บขยะโคมลอยที่เกลื่อนหมู่บ้าน โรงเรียนตลอด บางคืนมีแบบยังติดไฟอยุ่อีก - -"

ลอยโคม ต้องจุดไฟแล้วรอจนแน่ใจว่ามันจะลอยขึ้นไปได้ทันที เพราะขี้ผึ้งที่จุดมันจะไหม้เร็วแล้วดับเร็ว มันจะไม่อันตรายเวลามันตกลงมา(แต่ก็ไม่ปลอดภัยอยู่ดีถ้ามันตกไปที่สายไฟ)

ทางการน่าจะจัดการได้แล้ว คืออยากได้ปี๋ใหม่เมือง ยี่เป็งจริงๆ ไม่ใช่งานสาดน้ำโคโยตี้เต้น หรืองานขยะนับพันตกเต็มเมืองเชียงใหม่

แล้วก็ขอฝากถึงคนรุ่นใหม่ทั้งคนเหนือและคนต่างจังหวัดด้วยว่า ถ้าไม่ได้เป็นคนเหนือหรืออยู่ที่นี่ กรุณาอย่าเอาโคมลอยไปปล่อยที่อื่นหรืองานอื่นที่ไม่ใช่ลอยกระทง อย่าปล่อยพร่ำเพรื่อ เดี๋ยวไฟไหม้ โดยเฉพาะธุดงคสถาน ไม่ต้องจัดงานนี้อีกเลย ให้คนเชียงใหม่ที่รู้จริงเขาจัดการเอง เขารู้ว่าต้องจัดยังไงที่จะไม่ให้เกิดปัญหา เพราะพวกคุณมันแค่คนภายนอก อย่ายุ่ง
comment169-1:เห็นด้วยเลยค่ะ อยู่ลำปาง,เชียงใหม่มาประมาณ 10 กว่าปีแล้ว มีความรู้สึกว่าแต่ก่อนการลอยโคมมันไม่ใช่แบบนี้ มันไม่มั่วแล้วดูเป็นอันตรายอะไรเท่าตอนนี้เลย
แล้วยิ่งเดี๋ยวนี้เอะอะอะไรก็ปล่อยโคมๆๆ แล้วคนที่ปล่อยส่วนมากก็ปล่อยกันไม่เป็นอีก ความน่ากลัวเพิ่มขึ้นไปอีก ทุกวันนี้ลอยกระทงทีไรเสียวทุกที ต้องคอยระแวงหลังคาบ้านตลอดเลย
comment170:ไปเจอมาค่ะ 




ประกาศสำหรับปล่อยโคมลอยมณฑลพายัพ
       
       พระยานริศรราชกิจ ข้าหลวงใหญ่ หลวงจรรยายุตกฤตย์ ข้าหลวงยุติธรรมมณฑลพายัพ เห็นพ้องกันว่าการที่มหาชนปล่อยโคมลอยขึ้นบนอากาศในเวลาเทศกาลต่างๆ ในมณฑลพายัพอยู่เนืองๆ นั้น ย่อมกระทำให้บ้านเรือนเกิดเพลิงไหม้เสมอ โดยเหตุที่ปล่อยโคมลอยนึกจะปล่อยที่แห่งใด ตำบลใดก็ปล่อยได้ จึงมีเหตุตามที่ได้กล่าวมาในเบื้องต้นนั้น เพราะเหตุฉะนั้นจึงประกาศให้มหาชนทั้งหลายทุกชาติทุกภาษาซึ่งอยู่ในมณฑลพายัพทราบทั่วกันว่า
       
       ข้อ ๑ ตั้งแต่วันออกประกาศนี้เดือนหนึ่งเปนต้นไป เมื่อผู้หนึ่งผู้ใดอยากจะปล่อยโคมลอยในเวลาใดเวลาหนึ่ง ก็ปล่อยได้ไม่ห้าม แต่ผู้ที่จะปล่อยโคมลอยนั้นต้องมาขออนุญาตจากแขวงนครหรือเมืองนั้นก่อนจึงจะปล่อยได้
       
       ข้อ ๒ เมื่อมีผู้มาขออนุญาตต่อแขวงว่าจะปล่อยโคมลอยแล้วก็ให้แขวงอนุญาตให้ แต่แขวงจะต้องกะที่ให้ผู้นั้นปล่อยโคมลอยได้ในที่ๆ แขวงเห็นสมควรว่า ที่ปล่อยได้นั้นไม่เปนอันตรายต่อบ้านเรือน
       
       ข้อ ๓ ถ้าผู้ใดปล่อยโคมลอยขึ้นโดยที่ไม่ได้ขออนุญาตก็ดี หรือปล่อยที่อื่นนอกจากแขวงอนุญาตก็ดี ผู้ที่ปล่อยนั้นมีความผิดถานลเมิด จะต้องปรับเปนเงินพินัยไม่เกินกว่า ๒๐ บาท หรือจำคุกไม่เกินกว่า ๑ เดือน แลถ้าโคมลอยที่ปล่อยนั้นตกลงมาถูกบ้านเรือนฤาเข้าของสิ่งใดผู้ที่ปล่อยนั้นจะต้องใช้ตามราคาของที่เสียมากแลน้อยด้วย
       
       ประกาศมา ณ วันที่ ๑ มกราคม รัตนโกสินทรศก ๑๑๙
       ราชกิจจานุเบกษา เล่ม ๑๗ น่า ๗๓๖ วันที่ ๑๗ มีนาคม ๑๑๙ 



.... ขนาดสมัยนั้นว่าบ้านเรือนไม่แออัด ไม่มีสายไฟ ฯลฯ แต่ก็ยังต้องจัดโซนนิ่งเลย 

ที่มา [Spoil] คลิกเพื่อดูข้อความที่ซ่อนไว้http://www.manager.co.th/Local/ViewNews.aspx?NewsID=9570000123408
comment170-1:จากที่อ่านดูแปลว่าโตมลอยมันอันตรายมาก คนสมัยก่อนจะปล่อยโคมยังต้องขออนุญาตทางการ
เพราะไฟไหม้บ่อยเลยเป็นสาเหตุที่โคมลอยทางภาคเหนือหายไป  กลายเป็นโคมลอยที่ใช้ควันอันใหญ่ๆแทน
ประเพณีอันตรายเลยถูกห้ามมาตั้งแต่โบราณ เพิ่งมาถูกรื้อฟื้นหลังๆเพราะการท่องเที่ยว
พ่อค้าแม่ค้าก็เห็นแก่เงิน คนซื้อไปลอยก็สิ้นคิด สักแต่ว่าจะลอยสวยๆ แล้วถ่ายรูป
พวกพุทธพาณิชย์ที่เอาโคมลอยเป็นจุดขายนี่อยากบอกเลยว่าการลอยโคมไปไหม้บ้านคนอื่นมันไม่ได้บุญหรอกค่ะ
ถ้าไปไหม้บ้านใคร มีคนตาย คนที่ไปลอย คนขาย คนคิด ได้แชร์บาปกันถ้วนหน้าแน่ๆ
comment170-2:คนสมัยก่อน จะปล่อยโคมต้องขออนุญาตทางการ 
แต่สมัยนี้.. แถวบ้านอิชั้น ทางการนี่ตัวดีเลย 
นายกเทศมนตรี นายกอบจ อบต ทั้งหลายแหล่
เป็นตัวพ่อตัวแม่ ในการปล่อยโคมกันกลางเมืองเลยทีเดียว 
ย้ำว่า กลางเมืองเลยค่ะ และไม่ได้ปล่อยลูกสองลูก เราเรียกมันว่า โคมสายยยยย นะเจ้า
ไปกันเป็นทิวแถวทีเดียวเชียว
comment171:เยอะมาก ที่ร่วงแบบยังไหม้อยู่  

อันนี้ปีที่แล้วนี้เลย
comment172:แสดงความเสียใจด้วยนะคะ เราอ่านแล้วน้ำตานี่ซึม หดหู่ปวดใจมาก 

 คนที่ชอบออกไปลอยโคม เราขอให้คิดกันดีดีนะคะ เพียงแค่ความสนุกระยะสั้นในตอนนั้นแต่แลกกับความหายนะสู่บ้านของใครสักคนที่เขารัก ได้รูปถ่ายลงโซเชียลแค่รูปไม่กี่รูป นำมาซึ่งความอันตรายถึงชีวิตและการสูญเสียบุคคลที่รักยิ่งของใครสักคน!  การได้ทำตามกระแส แลกกับบาดแผลของความทุกข์ที่ติดอยู่ในหัวใจไปตลอดชีวิต ของครอบครัวๆหนึ่ง 

คุณเองก็อาจจะฆ่าคนได้...เพียงแค่การปล่อยกระดาษติดไฟบ้าๆนั่นขึ้นสู่ท้องฟ้า!!!
comment173:ลงชื่อสนุบสนุนหยุดปล่อยโคมไฟค่ะ  โดยส่วนตัวไม่เคยปล่อยเลยและไม่มีความคิดจะไปร่วมงานแบบนี้ด้วย
comment174:สะเทือนใจมากค่ะ เราเคยปล่อยโคมลอยครั้งนึงในวันพ่อปีที่แล้วที่ตรงกับวันเกิดของเราด้วยค่ะ 

อ่านเรื่องของคุณแล้วเรารู้สึกกลัวมากเลย จากนี้ไปคงไม่กล้าลอยโคมอีกแล้วค่ะ

ขอแสดงความเสียใจกับคุณ จขกท ด้วยนะคะ
comment175:เมื่อก่อนบ้านเราอยู่แถววัดไทรม้า นนทบุรี   ในวันลอนกระทงไม่ได้เดือดร้อนจากโคมลอย   แต่ได้รับความทุกข์จากพวกยิงปืนขึ้นฟ้า    กระสุนเคยตกที่บ้านเราถึง2ครั้ง   ครั้งแรกกระสุนตกทะลุหลังคาห่างจากหัวเตียงเราประมาณ1เมตร   ครั้งที่2ทะลุหลังคาตกลงที่บันใด    ปีต่อๆมาในคืนลอยกระทงครอบตรัวเราต้องไปเช่าโรงแรมนอน    จนสุดจะทนต้องหาบ้านใหม่   พยายามเลือกหมู่บ้านที่ไกลๆวัด   ท่าน้ำ      ปัจจุบันไม่ต้องไปนอนโรงแรมในคืนลอยกระทงอีกแล้วค่ะ    ครอบครัวเราปลอดภัยแล้ว   แต่ครอบครัวอื่นๆที่ไม่ได้ย้ายบ้านหนีล่ะ      ใครจะรับผิดชอบ!
comment176:เชียงใหม่ไม่แพ้กันนะครับ  

ตัวผมเอง อยู่ในหมู่บ้านห่างจากพืชสวนโลกประมาณ 500 เมตร  ทุกปี จะมีงานสืบสานประเภณียี่เป็ง จัดขึ้นไกล้ๆวัดแถวบ้าน 
และถ้าจำไม่ผิด พืชสวนโลก จะมีพิธีปล่อยโคมลอย 999 ลูกด้วย (แต่ไม่แน่ใจว่าช่วงยี่เป็งหรือสิ้นปี) 

ผมมองตรงบ้าน เวลาปล่อยโคมจากพืชสวนโลก จะเห็นชัดมาก 
มันสวยครับ ผมบอกได้เลย มันสวยมาก เวลาขึ้นพร้อมกันหลายๆลูก เป็นภาพที่หาดูได้ที่นี่ปีละครั้งเท่านั้น 

แต่ผมมานั่งคิดอีกมุมนึง  "ตอนตกมันกลับไม่ได้สวยงามอย่างที่คิดเลยนะ"  
เริ่มต้น สวยงามครับ แต่พอตกเท่านั้นแหละครับ กลายเป็น "ขยะ" ทันที

ทุกๆปี จะมีโคมที่ตกลงหน้าบ้านผมราวๆ 10 กว่าลูก 
บางลูกสภาพดี(เชื้อไฟใหม้หมดแล้วถึงตก) 
บางลูกมีแค่โครง (ตัวโคมโดนเชื้อไฟใหม้หมด) 
จำได้เลยว่า ตอนปล่อยมา บางลูกก็ชนกัน ใหม้ตกที่ใหนซักที่ บางลูก ขึ้นฟ้าแล้วรั่ว ค่อยๆตกลงมา ทั้งๆที่ไฟยังไม่ดับ 
บางทีผมก็อดห่วงไม่ได้ว่า โคมที่ยังไม่ดับพวกนี้ จะไปตกหลังคาบ้านใครใหม?? 

แต่แถวบ้านผมไม่ค่อยมีข่าวแบบนี้ครับ อาจจะเป็นเพราะว่า แถวนี้ติดดอย 
เวลาเข้าหน้าหนาว อากาศจะเย็นมากๆ น้ำค้างนี่ไม่ต้องพูดถึงเลยครับ รุ่งเช้ามามีแต่เศษโคมที่ชุ่มด้วยน้ำค้างทั้งนั้น 

ผมอ่านจบกระทู้ น้ำตาจะใหลเลยครับ
ผมนั่งคิด แล้วมองเห็นภาพเหตุการ์ณที่เล่ามาได้หมดเลยครับ ว่ามันแลวร้ายแค่ใหน 

เป็นกำลังใจให้ จขกท นะครับ ที่สามารถผ่านจุดเปลี่ยนครั้งใหญ่ในชีวิตมาได้
comment176-1:บ้านใกล้กัน เจอเหมือนกัน
สาปแช่งทุกปี
comment177:เลิกลอยเถอะไร้สาระ ฟินตัวเอง ทำคนอื่นเดือดร้อน
comment178:บางคนยังปล่อยโคมไม่ถูกวิธีเลยนะคะ เห็นมีบอกว่าปล่อยไปละเอียงสักพักตกลงมาไหม้ คือเราก็ปล่อยบ้างเป็นครั้งคราวนะคะ ปีนึงครั้งสองครั้ง แต่เวลาปล่อยก็ระมัดระวังนิดนึง ดู  location  ดูว่าไฟได้ที่จนตัวโคมพองแน่นดีรึยัง ตั้งตัวโคมตรงละปล่อยค่ะ มันตะดันออกตัวไปแบบไม่ต้องลุ้น เวลาปล่อยเราก็มองมันจนลับตาดับไปกับตาบนฟ้าทุกที  ส่วนเรื่องที่ว่ามันเป็นขยะ มันก็จริงนะคะ แต่คิดว่าไม่น่าจะแก้ได้ อย่างน้อยๆ ควรใช้วัสดุที่ย่อยสลายได้ง่าย หรือหลายๆ คนปล่อยโคมเดียวน่าจะดีกว่าปล่อยใครปล่อยมันเอาเท่ ถ่ายรูปลงเฟสลง ig  อย่างเดียวนะคะ ขยะอาจจะลดลงไปบ้าง ท่านใดที่ไม่ปล่อยก็ดีแล้ว แต่อย่างว่าเนอะ เราแนะนำคนอื่นได้ ชี้แนะผลดีผลเสียได้ แต่คงไปบังคับจิตใจใครๆ ให้ทำตามมันก็ไม่ได้หรอก 

ส่วนเหตุการณ์ที่เจ้าของกระทู้นำมาเล่าให้ฟังนี่ขอบคุณมากๆ เลยนะคะ เราๆ จะได้ระวังตัวไว้ เสียใจกับทางบ้านด้วยนะคะ สู้ๆ ค่ะ
comment179:ผมว่าถ้าอยากทำบุญ บูชาพระพุทธเจ้าจริง  จุดประทีปวางรอบบ้านตัวเองดีกว่ามั้ยครับ
แบบนี้เค้าเรียกทำบุญแบบไม่ฉลาด
comment180:เราไม่ลอยกระทงปล่อยโคมมาจะ 4 ปีแล้วม๊าง อาจจะมากกว่าด้วยซ้ำ
ตอนแรกๆที่ไม่ได้ไปลอยเพราะ ขี้เกียจออกนอกบ้าน มันดึกด้วย แถวบ้านก็น่ากลัว
พอเห็นเพื่อนๆมันอัพรูปกันลงเฟซบุ๊ค ก็กลับมาคิดเลยอะว่าไม่มีประโยชน์
ไม่ทำก็ไม่เป็นไร ตอบแทนพระแม่คงคาด้วยการไม่ไปทิ้งขยะก็พอแล้ว
ถ้ามีคนที่จะได้บุญ/ขอพรจากพระแม่จริง ก็คือคนที่ไม่ลอยกระทงมากกว่านะเราว่า 555555555555 

อ้างว่าประเพณีอยู่นั้นแหละ ที่แท้ก็คือการทำลายธรรมชาติ
แต่ต้องยอมรับว่าสมัยเป็นเด็กคือไม่รู้อะไร เห็นมันสวย เห็นคนอื่นทำก็ทำตาม
โตขึ้นถึงเข้าใจว่ามันแค่ดูดีแวบๆก็หาย ไม่มั่นคงเลย เช้ามาก็เศษขยะดีๆนี้เอง

เห็นใจ จขกท. นะคะ ดีใจด้วยที่ยังลุกขึ้นไหว 
ขอลงชื่อให้เลิกปล่อยโคมลอยกระทง ด้วยคนเน้ออออ
comment181:ขอให้มีการปล่อยโคมลอยเฉพาะในประเพณียี่เป็งเท่านั้น    ถ้ามีการลอยโคมที่อื่น  จับ ปรับ ติดคุก ให้หมด

ส่วนในประเพณียี่เป็ง  ก็ขอให้มีการป้องกันพื้นที่รอบๆ เป็นอย่างดี   และให้ขายโคมแพงๆ เพราะต้องบังคับให้คนขายทุกคน
ต้องซื้อประกันภัยให้กับโคมลอยทุกอันที่ขายไป    ถ้าเกิดเหตุการณ์ไฟไหม้ที่ไหนในบริเวณที่โคมลอยไปถึง  ก็ให้ประกันจ่ายค่าเสียหายทดแทน  

ต้องขายโคมแพงๆ ราคามหาโหด   ถ้าใครลอยโคมที่ไม่มีประภันภัย ต้องจ่ายค่าปรับ จับติดคุก และบันทึกประวัติให้เข้ารับราชการ ไม่ได้
comment182:เมืองไทยเป็นประเทศวัวหายล้อมคอกค่ะ ไม่มีหรอกจะมาคิดป้องกันอะไรก่อน
ตราบใดที่ไอโคมที่ลอยยังไม่ไปทำเครื่องบินตก หรือไหม้สถานที่สำคัญ หรือไหม้บ้านคนใหญ่คนโต ก็ไม่มีใครทำอะไรหรอก 
ประเทศนี้คนเห็นแก่ตัวมันเยอะ ใช้โคมลอยมาเป็นจุดขายสถานที่ท่องเที่ยวบ้าง มาตรฐานเป็นยังไงก็ไม่ค่อยจะมีใครมาดูแล คนปล่อยก็คิดแบบมักง่ายว่าไม่ใช่ของกูหรอกที่ไหม้ชาวบ้านเขา แล้วก็ไม่ใช่กูอีกที่ต้องเก็บซากไปทิ้ง ก็ยังจะปล่อยตามใจ

ตอนปีน้ำท่วม ครอบครัวเราต้องย้ายไปอยู่กับญาติที่ตจว. ปีนั้นเป็นปีแรกที่แม่เราเรียกร้องอยากลอยโคม ประมาณว่าลอยความซวยออกไป เพราะบ้านที่กทม.ท่วมเต็มๆ เราก็ห้ามแม่บอกอย่าเลย มันจะลอยไปตกไหนก็ไม่รู้ จะไหม้บ้านใครรึเปล่าก็ไม่รู้
แม่เราก็ว่าเราเว่อร์ ขัดความสุขคนอื่น ดึงดันจะลอยให้ได้ เราก็เลยพาไปที่งานลอยกระทง ภาพที่เห็นคือ คนลอยโคมกันเยอะมากๆๆๆ แต่บริเวณงานต้นไม้ใหญ่ก็เยอะมากๆๆๆ แบบมันไม่ใช่ลานเปิดอ่ะ เราเห็นแล้วเสียววาบเลยว่าจะมีโคมอันไหนลอยไปติดต้นไม้รึเปล่า เดี๋ยวได้ลุกวาบแน่ ก็ห้ามแม่อีกรอบ นางก็ไม่ฟังอีก เลยปล่อยเลยตามเลย
จากนั้นก็เห็นมีบางโคมลอยไปติดต้นไม้จริงๆ แต่จะมีคนคอยเอาไม้เขี่ยๆให้มันหลุดออกแล้วก็ขึ้นฟ้าไป 

รุ่งเช้ามา มีข่าวลงหนังสือพิมพ์เกี่ยวกับเรื่องโคมเนี่ยแหละ ไหม้ที่ไหนไม่รู้จำไม่ได้ละ
เราก็ให้แม่ดูแล้วพูดลอยๆ ใช่อันที่เราปล่อยรึเปล่าก็ไม่รู้นะแม่ นางเลยเลิกลอยโคมอีกเลยตั้งแต่นั้น
comment183:ขอแสดงความเสียใจด้วยนะคะ และก็ขอบคุณจขกท.มากที่แชร์ประสบการณ์ เราไม่ชอบเลยลอยโคม ได้ยินข่าวไฟไหม้ทีไรใจเสียทุกที (จุดปะทัดด้วย แถวบ้านเราเคยเกิดไฟไหม้ หลายบ้านมากเลยที่เดือดร้อน)

จะลอยกระทงแล้ว ทำอะไรระมัดระวังนะคะ ทั้งตนเองและผู้อื่น
comment184:บ้านเราก็เกือบโดน แต่ดับทัน 
เราไม่เคยปล่อยโคมเลย กลัวคนอื่นต้องมาเดือดร้อนเพราะเรา
สู้ๆนะคะเป็นกำลังใจให้
comment185:แย่จริงๆ เทศกาลแบบนี้ถึงแม้ทำในป่าก็ทำให้ไฟไหม้ได้ เห้ออ
comment186:ขอสารภาพ

1. เคยจุดเมื่อวันปีใหม่ เมื่อ 4 ปีที่แล้ว ร.ร.ที่ไปพัก(เชียงราย) จัดหาให้

2. ข้อความของ จขกท เยอะมากไม่ได้อ่าน แต่หัวข้อได้สรุปผลและสาเหตุไว้ครบแล้ว

วิธีแก้ปัญหานี้

คือต้องให้ผู้ใหญ่ในบ้านในเมือง(รัฐบาล) เห็นว่าเป็นภัยแก่ตัวครับ

เพราะฉนั้น เวลาจุดโคม ให้จุดบริเวณรอบบ้านนายกฯ รอบบ้านผู้ว่ากทม.
ที่จวนผู้ว่า เป็นของหลวง ไม่ต้องจุดครับ
อ้อ ยิ่งบ้านเมียน้อยยิ่งดี
เพราะส่วนมาก วันสำคัญก็คงคลุกอยู่กับเมียน้อยนั่นแหละ
comment187:ตอนเด็กๆเคยเห็นมันตกไหม้กลางสี่แยก ก็แอนตี้มาตั้งแต่เด็กเลย

แต่โดนมองว่าเป็นคนขวางโลกอยู่แล้ว ก็เลยไม่ค่อยมีใครให้ค่ากับคำพูดผมเลยสมัยนั้น
comment188:ขอแสดงความเสียใจกับ จขกท นะคะ

เคยปล่อยโคมลอยอยู่ครั้งตามคำเชิญของคนเชียงใหม่ ในวัดตอนปีใหม่
เขาพามาปล่อยตรงลานกว้างไม่ติดบ้านใคร. แต่ความที่ลมแรง. ทำให้มันลอยไม่ขึ้นบน. แต่ขึ้นแบบวิ่งขนานไปด้านข้าง ซึ่งอยู่ระดับหลังคาร้านค้าวัด. ได้แต่มองภาวนาให้มันขึ้นสูง. เพราะขณะนั้นวัดมีงานสวดมนต์ข้ามปีอยู่  ผู้คนเยอะมาก
ใจเต้นตุ้มๆต่อมๆ โชคดีว่าสักพักลมมาพัดให้โคมลอยสูงขึ้น

ตั้งแต่นั้นมาเข็ดเลยค่ะ. บอกตรงๆ. ทุกวันนี้แถวบ้านในกรุงเทพ เวลามีงานลอยกระทง. คนเริ่มลอยโคมมากขึ้น. เรายืนมองด้วยความเป็นห่วงจริงๆ. เพราะบางลูกก็ขึ้นต่ำ
เช้าขึ้นมาแค่เก็บเศษกระทงก็หนักแล้ว ยังเพิ่มภาระด้วยเศษโคมลอยกันอีก
comment189:ผมอ่านแล้ว เห็นภาพตามเลยครับ 
ชีวิตนี้ เคยลอยโคม 1 ครั้ง
จากนี้ จะไม่ลอยอีกแล้วครับ
comment190:เคยพาเพื่อนฝรั่งไปเที่ยวเกาะเต่าแล้วเขาไปซื้อโคมลอย  ถือไปจุดที่ชายหาดห่างไกลจากผู้คนมีแต่ป่า  เขาเรียกเราไปจับแล้วถ่ายรูปหมู่ร่วมกัน เราก็อยากห้ามเพื่อนๆนะว่าอย่าปล่อยเลย เรากลัวมันลอยไปอีกฝากของภูเขาที่มีบ้านคน  แต่ตอนนั้นพูดอะไรไม่ออกทุกคนตื่นเต้น สนุกกับการจะได้ปล่อยโคม

พอถ่ายรูปเสร็จเราก็ถอยตัวออกมายืน  ยืนดูโคมที่มันลอยออกไป  ดีว่ามันออกไปทางทะเลไม่เข้าฝั่ง  ยืนดูจนว่าแสงไฟมันลับ  จนมั่นใจว่าไฟมันดับไม่ก็ตกลงทะเลแล้วถึงได้กลับมาร่วมวงกับเพื่อนๆต่อ  ตอนนั้นเรากังวลจริงๆรู้สึกไม่มีความสุข สารพัดจะกลัว กลัวลมจะพามันไปอีกด้านของภูเขาที่มีบ้านคน

จากนั้นมาไม่คิดปล่อยโคมลอยอีก  ไม่พาเพื่อนฝรั่งไปเทศกาลที่มีโคมลอยให้จุด  เรารู้ว่าพวกเขาอยากปล่อยโคมลอยกันแน่ๆ  ถ้าปีไหนต้องพาเพื่อนไปเที่ยวไทยช่วงลอยกระทง  เราจะพานั่งเรือไปลอยที่แม่น้ำเจ้าพระยาแล้วพาดูพลุ  ถ้าใครถามถึงโคมลอยเราก็ปฏิเสธบอกว่ามันอันตรายอาจตกลงบ้านคน  เพื่อนๆเราก็เข้าใจนะแต่ก็ยังพากันสงสัยว่าทำไมทางการถึงปล่อยให้มีการจุดโคมลอยได้เยอะขนาดนั้น

อ่านเรื่องของจขกท.แล้วเราสะเทือนใจมากเลยค่ะ สงสารคุณตา  สงสารพี่คนงาน  ทุกคนไม่ควรต้องเจอเรื่องแบบนั้นเลย  เราไม่อยากให้มีการปล่อยโคมเลยค่ะ  เลิกได้ไหมเทศกาลแบบนี้  ลอยกระทงลอยประทีบกันก็พอ  เสียใจด้วยนะคะกับสิ่งที่เกิดกับครอบครัวจขกท. เป็นเรื่องที่สะเทือนใจสำหรับเราจริงๆ
comment191:อยู่เชียงใหม่ครับ ปีที่แล้วช่วงลอยกระทงเจอโคมไฟตกแถวบ้านในตอนเช้าอีกวันหลายลูกอยู่ แล้วช่วงนั้นก็ต้องคอยช่วยกันดูว่ามีลอยมาแถวบ้านไหม ไม่งั้นตกใส่หลังคา แนวสายไฟ เคยมีอยู่จะตกลงบนแนวสายไฟหน้าบ้าน ต้องเอาสายยางมาฉีดใส่ (ที่บ้านมีปั๊ม+แทงค์) เฝ้าระวังกันค่อนคืนเลยทีเดียว

และจำได้ปี 39-40 ยังไม่ฮิตขนาดนี้ มาฮิตกันประมาณปี 46-47 ที่เอะอะก็ปล่อยโคมทุกเทศกาล รวมไปถึงมีกิจกรรมปล่อยโคมแถวสันทราย ตอนนั้นก็เป็นข่าวกันบ้างแล้วครับเรื่องความเดือดร้อนจากการปล่อยโคมไฟ ที่เว็บเชียงใหม่ร้อยแปด มีทุกปี แต่ตอนนั้นกระแสยังไม่เยอะ
comment192:เห็นใจเจ้าของกระทู้จริงๆค่ะ อ่านแล้วน้ำตาคลอเบ้าเลย 
เราเป็นคนที่ไม่เคยลอยโคมสักครั้งในชีวิต
และสัญญากับตัวเองว่า จะไม่ลอยเด็ดขาดค่ะ
comment193:ขอแสดงความเสียใจด้วยนะคะ
comment194:รณรงค์เลิกปล่อยโคมลอยทาง social network กันดีกว่าค่ะ เราก็ไม่เห็นด้วยกับการปล่อยโคม ยิ่งในกรุงเทพ และในตัวเมืองที่แออัด เราอ่านเรื่อง
ของเจ้าของกระทู้แล้ว น้ำตาไหลเลย ช่วยคุณตาไม่ได้ ต้องมองแกทุรนทุราย ในกองเพลิง มันช่างทรมานจิตใจเหลือเกินค่ะ
comment195:มีใครทำภาพ หรือแบนเนอร์ รณรงค์เลิกปล่อยโคมหรือยังคะ
ดิชั้นจะขอได้นำไปใช้ประกาศเจตนารมย์ของตัวเองบ้าง
comment196:เสียใจด้วยค่ะ จากนี้ไปจะเลิกเล่นโคทตลอดชีวิตค่ะ
comment197:ผมก็เลิกนานแล้วเหมือนกันครับ เพราะมีครั้งนึง ลอยไปแล้วไปติดเสาไฟฟ้าแรงสูง กลัวแทบตายว่าจะทำไฟเค้าขาด แต่ก็ดับและก็ร่วงลงมา
comment198:...อ่านแล้วน้ำตาซึมเลยค่ะ
ขอแสดงความเสียใจด้วยนะคะ
เรายังไม่เคยปล่อยโคมไฟเลยค่ะ
แล้วก็ไม่คิดว่าจะปล่อยด้วย...
comment199:ปีนี้ก็มีคนปล่อยอีกแน่นอน  ต้องให้สื่อช่วยกันรณรงค์   ช่วงนี้หนักๆหน่อย
comment200:ขอแสดงความเสียใจด้วยน่ะค่ะ
สู้ๆ ค่ะ ชีวิตไม่สิ้นก็ต้องดิ้นกันต่อไป
comment201:ตั้งแต่บัดนี้เป็นต้นไปขอให้ผลกรรมจากการปล่อยโคมลอยจงตกแก่ญาติพี่น้องคนรักของผู้ปล่อยด้วยเทอญ
comment202:พูดไปก็เท่านั้นอะ พวกลอยโคมก็ไม่สำนึกกัน เอาแต่มโนว่าตัวเองเป็นคนดีเหลือเกิน ทำบุญ รักษาประเพณีไทย เอาเข้าจริงแค่อ้างไปงั้นๆแหละ อยากสนุกอย่าเล่นโดยไม่เห็นหัวคนอื่นก็เท่านั้นเอง พอไฟไหม้ขึ้นมาก็โทษโคมคนอื่น ไม่มีใครมานั่งคิดว่าอาจจะเป็นเพราะตัวเอง คิดแต่ว่าคนลอยกันเป็นล้าน ไม่ใช่โคมเราหรอก
งี้แหละ คนมันเห็นแก่ตัว... บอกไปหลายคนแล้วจะมีสักกี่คนที่คิดเลิก ส่วนใหญ่เห็นเถียงกลับฉอดๆๆๆ เพลียเหมือนกันที่ต้องมาอยู่ร่วมโลกกับพวกคนแบบนี้ - -
comment203:อันตรายจากท้องฟ้า 

โคมยี่เป็ง (โคมลอย)

ยิงปืนขึ้นฟ้า
comment204:เราเกลียดอีโคมลอยนี่มาก บ้านเราอยู่แหลมแท่น
เวลามีเทศกาลอะไรกันที ซึ่งมีบ่อยมาก นักท่องเที่ยวก็จะจุดโคมกันสวยงาม
ด้วยความที่ลมมันพัดเข้าฝั่ง พวกเราต้องมาคอยดูไม่ได้นอนกันกลัวบ้านจะไฟไหม้
คนจุดสวยๆเค้าไม่มีจิตสำนึก คนอื่นเดือดร้อน
comment205:เป็นเทศกาลที่สวยงามมากๆเลยครับ โคมลอยกับบรรยากาศเข้าสู่หน้าหนาว
แต่อาจจะเกิดอันตรายกับชาวบ้านได้เนื่องจากปัญหาโคมลอย จากบุญกลายเป็นบาป
comment206:มันควรไหมที่จะต้องยกเลิกเที่ยวบินหรือเลื่อนเวลาเพราะแค่การลอยโคมเพื่อสนอง need ตัวเอง คนส่วนใหญ่ที่ต้องเดินทางเขาเดือดร้อน แล้วถ้าคนไม่ได้ลอยโคมจะไปเดือดร้อนอะไรตรงไหน ตอบ!!!

ไหนจะไปตกใส่บ้านคน ในไร่ ในป่า ไฟไหม้อีก จะต้องสูญเสียอีกเท่าไหร่ ถ้าไม่ได้ลอยโคมชีวิตมันจะวายวอดไหม ตอบ!!!

อย่าให้ตัวเองต้องเป็นต้นเหตุทำให้ผู้อื่นต้องเดือดร้อน สูญเสีย 

ไม่สนับสนุนให้มีการลอยโคมในทุกๆ กรณี ประเพณีที่ดีงามต้องไม่ทำให้ผู้อื่นเดือดร้อน ประเพณี ความเชื่อที่ทำกันอย่างไม่ลืมหูลืมตา มันก็แค่ความงมงายของมนุษย์เห็นแก่ตัว อย่าแถ แถ่ด แถ่ด ว่าเพื่อสืบสานประเพณีทั้งๆ ที่เห็นแก่เม็ดเงินที่จะไหลมาเทมา ถ้าไม่มีผู้ซื้อซะอย่าง ก็ไม่มีผู้ผลิต ไม่มีผู้ขาย ทีนี้รู้หรือยังว่าต้องหยุดที่ใคร คิด สิ คิด!!!
comment206-1:เห็นด้วย ไฟลท์ต้องเลื่อนเพราะโคมลอยมันใช่เหรอ
comment207:เสียใจด้วยค่ะ เข้มแข็งไว้นะ
comment208:กรรมใดใครก่อ
กรรมนั้นคืนสนอง
comment209:อ่านแล้วทรมานใจแทน จขกท และคนในครอบครัวจริงๆค่ะ
น้ำตาไหลไม่รู้ตัวเลย คิดว่าถ้าเป็นเราเนี่ยจะเป็นยังไง
ถึงเวลาจะผ่านไปนานแล้ว แต่ก็เป็นกำลังใจให้นะคะ 

อย่าว่าแต่ลอยโคมเลยค่ะ แม้แต่ลอยกระทงยังไม่ได้ลอยมาเป็นสิบๆปีแล้ว
เทศกาลที่สนใจอยากจะร่วมด้วยน้อยที่สุดคือลอยกระทงนี่แหละค่ะ
ตั้งแต่เด็กๆแล้ว ไม่ชอบเสียงประทัด และงานเป็นตอนกลางคืน รู้สึกว่าคนเฉลิมฉลองกันแบบน่ากลัวยังไงไม่รู้(เน้นเฉพาะบางกลุ่มนะคะ)
ก็เข้าใจถึงประเพณีที่ดีงามนะคะ แต่สมัยโบราณกับตอนนี้มันไม่เหมือนกันจริงๆ
ขอตอบแทนพระแม่คงคาด้วยการที่ไม่เคยทิ้งขยะลงแม่น้ำแค่นี้ดีกว่า (=____='')
comment210:นั่นสิ ก็ไม่เช้าใจ จะปล่อยเพื่ออะไร  สวยงาม?
แล้วมันคุ้มไหม ถ้าไฟไปไหม้บ้านใครเข้า
comment211:เราเคยลอยค่ะ
แต่หลังจากอ่านกระทู้นี้แล้ว  ตั้งใจไว้เลยว่าชาตินี้จะม่ลอยอีก
และจะแนะนำเรื่องราวนีให้คนอื่นๆรอบตัวได้รู้ถึงภัยพิบัติของมันค่ะ
comment212:ผมคิดว่าเรื่องทั้งหมดเป็นเรื่องที่แต่งขึ้นมา เพราะ ผมไม่สามารถค้นหาเนื้อข่าวที่เกี่ยวข้องได้ 
แต่มีเนื้อข่าวที่เกี่ยวข้อง (ลิงก์ข่าว) ที่มีส่วนคล้ายกับเรื่องที่จขกท. เรียบเรียงบางส่วน

ทั้งนี้ผมก็ไม่คิดตำหนิ จขกท. ที่แต่งเรื่องขึ้นมาแล้วเป็นกระทู้แนะนำ
แต่ผมต้องขอบคุณที่ช่วยปลุกกระแสให้ตระหนักถึงอันตรายที่อาจจะเกิดขึ้น

ผมอยากจะให้มุมมองเกี่ยวกับภาพที่มีโคมลอยตกภายในเขตบ้านว่า
โคมลอยเหล่านั้นเป็นโคมไฟที่ดับแล้ว และโคมลอยที่ดับแล้วก็ต้องร่วงเป็นปกติ
โคมลอยที่ดับแล้วย่อมลอยในอากาศในระยะเวลาหนึ่ง ก่อนจะร่วงลง
หากโคมลอยไหม้ในขณะที่ลอยในระดับสูง โคมอาจดับในอากาศก่อนลงสู่พื้น

เราต้องมองในโลกแห่งความจริงว่าเราคงไม่สามารถห้ามการลอยโคมได้ทั้งหมด
แต่เราควรจะให้ความรู้เกี่ยวกับการลอยโคมอย่างถูกสถานที่ และถูกวิธีด้วย
เช่น ควรปล่อยโคมเมื่อโคมไฟมีความตึงตัวจากควันประมาณเท่าใด หรือ
การตรวจสอบความเรียบร้อยของโคมลอยก่อนที่จะลอย การไม่มีรอยรั่วของโคมลอย เป็นต้น


FYI: คนเหนือมีความเชื่อโบราณว่าหากมีโคมคอยตกบ้านใคร จะนำสิ่งร้ายเข้าสู่บ้านนั้น
เพราะการปล่อยโคมลอยมีความหมายโดยนัยคือลอยสิ่งไม่ดีไป 
(เรื่องนี้ไม่จำเป็นต้องเชื่อ . . . แต่ก็แหงล่ะ ถ้าไฟไหม้บ้านก็เป็นสิ่งไม่ดีมั้ย)

/เตรียมรับสภาพโดนยำจากการโพสต์สวนกระแส
comment212-1:ผมคิดว่าคุณเป็นคนใจดำมากที่เหมาสรุปว่านี่เป็นเรื่องแต่งเพียงเพราะว่าคุณหาหลักฐานไม่เจอ

การหาข้อสรุปมายืนยันความจริงไม่ได้ ไม่ได้หมายความว่านั่นคือสิ่งที่จะมาชี้วัดตายตัวว่าอะไรจริงไม่จริง ผมไม่สามารถเปลี่ยนความคิดใครได้ หากคุณจะปักใจเชื่อว่านี่เป็นเรื่องแต่ง นั่นก็สุดแล้วแต่คุณครับ เพียงแต่ผมอยากบอกเพิ่มเติมว่า หลังจากเหตุการณ์วันนั้น ไม่ได้มีใครมาให้การช่วยเหลือเราเลย แม้กระทั่งนักข่าวก็เอาเรื่องของเราไปลงปนๆกับเรื่องคนอื่นๆ เพราะวันนั้นครอบครัวเราก็ไม่ได้สำคัญไปกว่าครอบครัวไหนในสังคม มันมีเรื่องให้ชงอีกมาก 

พวกเราไม่ได้รับการช่วยเหลืออะไรเลยครับ นอกจากเงินเล็กน้อย ที่เล็กน้อยจริงๆจากรัฐบาลเพราะเราดั้นด้นที่จะทำเรื่องขอความช่วยเหลือ เขาไม่ได้ให้ความช่วยเหลือเราในทันที เราต้องใช้เวลายื่นเรื่องอยู่สักพักใหญ่ เพราะเอกสารอะไรในบ้านก็แทบจะไม่เหลือ 

สุดท้ายกว่าเราจะตั้งตัวกันได้ เริ่มถอนเงินที่มี หาที่อยู่ใหม่ บูรณะซ่อมแซมชีวิต มันล้วนมาจากกำลังของตัวเองทั้งสิ้น การที่คุณเอาความคิดคุณมาสรุปเหมารวมแบบนี้ แถมยังมาคอมเม้นบนนี้ มันค่อนข้างใจร้ายจริงๆ ก็แล้วแต่นะครับ อย่างที่บอกว่าผมเปลี่ยนความคิดคุณไม่ได้ ผมก็ไม่รู้จะหาหลักฐานอะไรมายืนยัน ไม่รู้จะเอารูปจากไหนมาแปะให้คุณดู เพราะตอนนั้นผมมีแค่เสื้อผ้าเปื้อนๆที่ใส่อยู่กับกระเป๋าตังค์ โทรศัพท์ก็ทิ้งไว้ในบ้าน จุดประสงค์ที่ผมเขียน ถ้าอ่านดูก็จะรู้ว่าผมไม่ได้มาเพื่อเรียกร้องอะไรจากใคร แต่อยากแชร์เรื่องราวตัวเองเพื่อหวังว่ามันจะเป็นประโยชน์ หากคนในสังคมตระหนักได้ว่าคนที่เขารับเคราะห์แทน เขาทุกข์ แล้วเขาทุกข์ยังไง? หลายท่านก็อาจคิดไม่ถึง อย่างน้อยหากวันนี้มีคนเข้าใจเพิ่มสักคนแล้วมันจะช่วยเซฟครอบครัวอื่นๆเพิ่มได้อีกสักนิด ผมก็ดีใจแล้ว ไม่เข้าใจว่าจะหาความจริงไปเพื่ออะไร ทุกเรื่องต้องจริงเท่านั้นใช่ไหมครับ ถึงจะควรเสพ? เรื่องที่จะนำมาสอนใครได้ ถึงมันเกิดประโยชน์แต่หากเป็นแค่นิทานหรือเรื่องแต่งก็อย่าพูดเลยดีกว่า แบบนี้ถึงจะถูกใจคุณใช่หรือไม่? จะหาว่าผมอ้าง แถ หรืออะไรก็ตามแต่ เรื่องนี้มีหลายฝ่ายมาขอทำสกู้ปย้อนหลัง

ตอนนี้เราตกลงที่จะให้ข้อมูลแล้ว ถ้าหากไม่มีอะไรเปลี่ยนแปลง ก็รอพิสูจน์ความจริงกับสิ่งที่ตาคุณเห็นเท่านั้นแล้วกันครับ 

อ้อ! อีกเรื่องครับ ไม่มีท่อนไหนในทุกประโยคของผมเลย ที่ผมขอห้ามการลอยโคม หรือหวังว่าให้เลิกเล่น เพราะมันเป็นเรื่องที่คุมไม่ได้ แต่การให้ความรู้ นั่นก็คุมไม่ได้ครับ คุณจะแน่ใจได้อย่างไรว่าหลังจากที่เขารู้แล้ว เขาจะทำตามความรู้ที่ได้มา? หรือว่าเขาทำตามแล้วแต่ถูกวิธีทั้งหมด? กระทั่งถูกวิธีทั้งหมด แต่ปัจจัยที่จะทำให้โคมไฟตกลงมาพร้อมกับไฟที่ยังไม่ดับ แม้ว่าจะทำทุกอย่างถูกต้อง นั่นก็คุมไม่ได้ครับ ผมขอแค่ว่าใครก็ตามที่จะลอยโคม ขอให้เขารู้ก่อนจะลอย ว่าเรื่องแบบนี้มันเกิดขึ้นได้จากสิ่งที่เขาทำ มันอาจโหดร้ายโดยที่เขาไม่ตั้งใจ เมื่อเขารู้แล้ว เขาจะยังอยากทำไหม นั่นแล้วแต่เขา ขอแค่ให้รู้ก็พอ อยากลอยต่อก็เชิญเถอะ ครอบครัวของผมซวยเอง แล้วก็คงทำกรรมมาเยอะครับ จึงจำเป็นที่จะต้องรับสิ่งไม่ดีจากท่านทั้งหลาย สมควรแล้วจริงๆ

จบแล้วครับ สวัสดี
comment212-2:ไม่ถล่มหรอก ความคิดคุณมันแย่ฝั่งรากลึกเกินกว่าที่เราจะนึกอะไรออก
comment212-3:แล้วโคมลอยที่ดับแล้วนี้เป็นขยะมั้ยคะ 
เอาไปทำประโยชน์อะไรได้หรือเปล่า 
แล้วทำคนที่ไม่ได้เกี่ยวข้อง ไม่ได้ลอยโคม แต่มันดันมาตกในบ้าน
ต้องมานั่งเก็บขยะให้คนที่ลอยโคมซึ่งป่านนั้นคงนอนสบายอยู่
ทำอะไรก็ตาม อย่าให้เดือดร้อนคนอื่นเลยดีกว่า 
เราคิดว่างั้นนะคะ
comment212-4:ไล่อ่านคห.บนๆนะคะ  จะมีล็อคอินที่อยู่ในเหตุการณ์ตั้งแต่ตอนที่ไฟไหม้ใหม่ๆและเข้าไปช่วยดันรถออกมาคอมเมนต์ไว้  ล็อคอิน system idle  คุณใจดำมากเลยค่ะ  คุณอ่านไม่ถ้วนถี่ทุกคอมเมนต์  สักแต่อยากจะพิมพ์  แถมพิมพ์ในสิ่งที่ทำร้ายจิตใจผู้สูญเสีย  เราไม่ใช่จขกท.  เป็นแค่คนที่อ่านมาเจอ  เรายังขยะแขยงในความคิดคุณ  คุณคงโดนหลอกมาหลายต่อหลายครั้ง  จนคิดว่าจขกท.จะเล่าเรื่องความสูญเสียเพื่อหลอกคุณอีก  กลับไปอ่านคห.บนๆค่ะ  เวลาจะพิมพ์อะไร  ควรอ่านทุกคอมเมนท์  เพราะในบางครั้งก็มีคนที่อยู่ในเหตุการณ์มายืนยันด้วย  จะได้ไม่เอาคห.เสื่อมๆของคุณมากรีดใจคนอื่น
comment212-5:ไปอ่าน คห. อื่นๆบ้างนะคะ มีอยู่หลาย คห. ที่อยู่ในเหตุการณ์นั้นและเข้ามาตอบกันค่ะ มีทั้งอันบน คห.คุณ และจนท. ในเหตุการณืที่ 217 ข้างล่างนี้ค่ะ
comment212-6:มันน่าจะมีอะไรที่เจ็บๆ ต่ำๆ มากกว่าคำว่า สยอง นะคะ 
รู้สึกว่าสยอง ก็ยังเบาไปสำหรับความเห็นนี้อ่ะ
comment212-7:ใครจะกดสยองอะไร ไม่สำคัญหรอกครับ

หากดูเนื้อข่าวที่ผมให้ลิงก์แล้วจะเห็นว่า 
เป็นร้านขายเฟอร์นิเจอร์ขนาดใหญ่ที่นนทบุรีถูกไฟไหม้ในคืนวันลอยกระทง 
และมีผู้สูงอายุที่ป่วยเป็นอัมพฤกษ์ที่เสียชีวิตจากเหตุการณ์ไฟไหม้

เรื่องนี้ถูกแต่งขึ้นจากเค้าโครงเรื่องจริงที่เป็นข่าว
และหากเราเปรียบเนื้อหากระทู้กับเนื้อข่าวจะพบว่าคล้ายกันมาก
เว้นเสียแต่ว่าผู้ป่วยอัมพฤกษ์จบแบบแฮปปี้เอนดิ้ง

วิธีการเขียนอธิบายเหตุผลใน คห. 212-1 ยิ่งทำให้ผมมั่นใจว่า จขกท. แต่งเรื่อง
เพราะลักษณะการใช้เหตุผลโน้มน้าว การใช้สำนวนตัดพ้อ ทำให้รู้สึกแปลก

แต่ผมก็ขอแสดงความเสียใจกับผู้เกี่ยวข้องในเหตุการณ์ในข่าวด้วยครับ
comment212-8:ผู้ป่วยอัมพฤกษ์จบแบบแฮบปี้เอนดิ้งตรงไหน

ในข่าวก็ว่าเสียชีวิต

จขกท. ก็เล่าว่าคุณตาเสียชีวิต
comment212-9:นั่นสิ แฮปปี้เอนดิ้งตรงไหน กลับไปอ่านให้ละเอียดอีกทีนะ 
ทีแรกเราก็ยังงงว่า ทำไมคุณบอกว่าหาเนื้อข่าวที่เกี่ยวข้องไม่ได้ ในเมื่อลิ้งค์ที่คุณลงมามันมีจุดสำคัญๆ ตรงซะขนาดนั้น
หรือคุณจะอยากให้ข่าวลงทุกอย่างเหมือน จขกท.เล่า มีกล่าวถึง จขกท.กับแม่ที่กอดกันน่าร้าน, พ่อเลี้ยงกับน้องๆ และคนอื่นๆ ด้วย ถึงจะถือเป็นความจริงที่คุณหาได้


แต่ตอนนี้เข้าใจละ คุณอ่านผิดนี่เอง  เอวัง.
comment212-10:การที่คนคนหนึ่ง เล่าเรื่องของตัวเองนี่ห้ามเล่าดี เรียบเรียงเก่ง สำนวนภาษาดีเหรอคะ?  ไม่งั้นจะกลายเป็นเรื่องแต่ง? 

เล่าเรื่องของตัวเอง ต้องวกวน จับใจความไม่ได้ ฟูมฟาย โวยวายไร้เหตุผล สะกดคำผิดๆ ถูกๆ หรือไง คุณถึงจะเชื่อว่าเป็นเรื่องจริง ของผู้อยู่ในเหตุการณ์จริงๆ มาเล่า

ตรรกะพิลึกเนาะ
comment212-11:บางที โคมลอยมันไม่จำเป็นต้องดับ แล้วตกลงมาก็ได้ครับ มันอาจจะกำลังลอย แต่ดันไปติดบ้านพอดี ไฟก็เลยไหม้ ตัวอย่างมีให้เห็นเยอะแยะ อย่ามองแต่แง่ดีของมันซิ่

จขกท สะเทือนใจอยู่แล้ว ยังจะมาเขียนอีก
comment212-12:คนที่กล้าเอาความรู้สึกเลื่อนลอยของตนเองมาฟันธงว่าคนอื่นแต่งเรื่องกุขึ้นมา มันหาไม่ยากจริงๆ เว่ย
comment212-13:คห. 212 ไม่ต้องทำเป็นกลัวโดนยำที่สวนกระแสหรอก โพสมาซะขนาดนี้ อ่านแล้วก็รู้ได้เลยว่า "เป็นผู้ชายที่มีความคิดแย่มากกกกกกกกกกกกกกกกก"

บ้านอยู่ไหนเหรอ ลอยกระทงปี้นี้จะได้ซื้อไปปล่อยหน้าบ้านสัก 200 ลูก ทดสอบทฤษฎีว่า มันจะดับก่อนตกถึงพื้นทุกลูกหรือเปล่า

ปล. คนเหนือไม่ได้มีความเชื่อผิดๆ แบบนี้หมดทุกคนหรอกนะ รู้ไว้ด้วย
comment212-14:กิจการไฟไหม้ แฮปปี้เอนดิ้งตรงไหนคะ 

ไปไล่อ่านความเห็นใหม่นะ มีคนอยุ่ในเหตุการณ์หลายคนด้วย

อยากจะเสล่อ ต้องขยันกว่านี้นะคะ เป็นกำลังใจให้
comment212-15:http://www.youtube.com/watch?v=g0_5K-nSvDY&feature=youtu.be

หวังว่าคลิปนี้คงพอใจคุณนะครับ คนในข่าวคือคุณลุงกับคุณป้าของผม หรือว่าต้องให้มีผมยืนในคลิปด้วยถึงจะเชื่ออีก อืม เชื่อไม่เชื่อตรรกกะของคุณก็ไม่ได้ช่วยจรรโลงอะไรกับสังคมเท่าไหร่หรอกครับ ช่างเถอะ
comment212-16:จขกท อย่าไปใส่ใจค่ะ เค้าอยากหล่อ เค้าอยากเป็นนักสืบ google ปล่อยเค้า
comment212-17:เพิ่งออกข่าวช่องสามมั้ยคะ
comment212-18:เป็นความเห็นที่โง่สวะมาก ๆ ถ้ามีปุ่มควาย หรือปัญญาอ่อนก็จะกดให้เอ็งไอ้system idle ไอ้สวนกระแสนะถ้ามีเหตุผลมันก็ไม่มีอะไรหรอก แต่อันนี้ ข่าวก็มีออก หลาย ๆ ความเห็นก็มายืนยันว่ามีจริง ๆ เอ็งได้อ่านคห.อื่นมั้งหรือเปล่าว่ะ(เอาใกล้ ๆ ก็ที่ คห.ที่ 217 ,245 ,251 คห.บนก่อนหน้านี้ก็อีกหลายอันแต่ขี้เกียจขึ้นไปไล่นับให้แหละว่าที่ คห.ไหนบ้าง) นี่ จขกท. ก็เอาคลิปมาให้ดูที่ คห. 212-15 ละ ไม่รู้จะกลับมาแหกตาเข้าไปดูไหม หรือจะให้จขกท.ยกหลักฐานอะไรให้อีกไหม มโนไซเบอร์จริง ๆ
comment212-19:ขอให้แมร่งไปตกใส่บ้านคุณนะคะดีออก
comment212-20:คุณไม่เคยเห็นข่าวโคมลอยทำไฟไหม้บ้านเหรอ 
เราว่าปีที่แล้ว หรือปีสองปีนี้ก็มีข่าวอยู่นะ

คุณได้โดนด่าสมใจแล้ว แค่นี้คงพอทำให้ชีวิตมีความสุขขึ้นนิดนึงละมั้ง
comment213:ผูกเชือกไว้ครับ ไฟหมดจะได้ตามเก็บได้
comment214:สมมุติน่ะ
มันตกบ้าน ไม่ใช่บ้านกรูนิ จะทำไม ก็กรูจะลอยโคมนี้ว๊า
แต่ความเป็นจริง
ไอ่  กรูทำงาน จันทร์ - เสาร์  อย่าว่าแต่ลอยโคมเลย  ลอยกระธง กรูยังไม่มีแรงไปเลย
ผมแค่อยากรู้ว่า  ถ้าโคมที่ลอย ตกใส่บ้าน จะเป็นยังไง
comment215:มาเจอโคมลอยเล็กๆใส่ลูกไฟ ก็ตอนโตนี่แหละ
สมัยเด็กๆ จะเห็นแต่โคมลอยใหญ่ๆใช้ความร้อน+ควัน บางที่เรียกว่าว่าวควัน หมู่บ้านหนึ่งปล่อยไม่กี่ลูก ส่วนใหญ่จะปล่อยในวัด โคมติดประทัด พลุ ดอกไม้ไฟ ถ้าปล่อยตอนกลางคืนจุดแล้วเห็นหางยาวๆ  มันก็อันตรายนะ แต่อันตรายกับคนปล่อยอันตรายจากประทัดยักษ์ พลู และตอนตกใส่สายไฟฟ้า

http://library.cmu.ac.th/ntic/lannatradition/yeepeng-wowhome.php
comment216:เราต่อต้านการปล่อยโคมมากๆค่ะ ยิ่งได้มาอ่านเรื่องจาก จขกท ก็ยิ่งแอนตี้ค่ะ
ปล. เสียใจด้วยนะคะกับเรื่องที่เกิดขึ้นเราอ่านแล้วคิดภาพเหตุการณ์ตามแล้วน้ำตาจะไหลค่ะ มันเจ็บปวดจริงๆที่ต้องเจออะไรแบบนี้
comment217:ผมจำเหตุการณ์ในวันนั้นได้ผมเองก็เป็น 1 ในเจ้าหน้าที่ๆเข้าไปช่วยดับไฟเป็นกำลังใจให้ จขกท นะครับ
comment217-1:สงสารคุณตาน่ะ ไม่น่าทิ้งแกเลย
comment217-2:ความคิดเห็นที่ 217-1 อ่านครบทุกบรรทัดรึปะเนี่ย เค้าเข้าไปช่วยอย่างสุดความสามารถแล้ว ไม่ได้ทิ้ง //เพลีย
comment217-3:เหตุการณ์น่ากลัวมากมั้ยครับ
comment217-4:เหตุการณ์ค่อนข้างรุนแรงครับเพราะสถาที่เป็นร้านขายที่นอนและเฟอร์นิเจอร์ ขนาดจุดเกิดเหตุอยู่ริมถนนนะครับแถมไม่มีแหลงนํ้าธรรมชาติ
ผมคิดว่าในสถานการณ์ตอนนั้นหรือเมื่อ 7-8 ปีที่แล้ววงการดับเพลิงบ้านเรายังขาดอุปกรณ์ต่างๆและความรู้ยังไม่ค่อยพร้อมด้วยไม่เหมือนทุกวันนี้ด้วยแหละครับ
comment218:เจ้าของกระทู้ เข็มแข็งและมีสติมาก ค่ะ 
 ขอแสดงความเสียใจเรื่องที่บ้านนะค่ะ และ ขอชื่นชมในสติที่ห้ามคุณแม่ไว้ค่ะ 

เรื่องราวดีๆที่เราต้องควรอ่านค่ะ
comment219:เสียใจด้วยกับจขกท.บ้านเราก็มีไหม้สวนยางเลยนะคะตอนนี้วัสดุที่ทำมันไม่ใช่กระดาษแต่เป็นใยสังเคราะห์ จะขายอย่างเดียวแต่ขาดจิตสำนึกมาก
comment220:เห็นมีปีนึง ออกข่าวเลย ทางภาคเหนือโคมลอย ตกลงบนร้ายหมูกะทะ ที่หลังคามุงจาก ไฟไหม้สิครับ

ลูกค้าแตกกระเจิง
comment221:ไม่เคยเห็นด้วยเลยไอ้โคมลอยเนี่ย มีดีอย่างเดียวคือสวย นอกนั้นมีแต่หายนะกับขยะ ถ้าอยากเป็นศิริมงคลไปทำบุญปล่อยนกปล่อยปลาเหอะ
comment222:เคยปล่อยแล้วรู้สึกผิดมากครับ งานโคมที่สันทราย ปล่อยไปแล้วสงสารชาวบ้านแถวนั้น
comment223:เคยปล่อยโคมคะ  ปล่อยซักพัก ทำท่าเหมือนจะร่วง  แต่ก็ไม่ร่วง

ดูอยู่นานจนมันลับตาไป  แต่ใจคอไม่ดีเลยคะ  กลัวมันตกไปบ้านใคร

นอนไม่หลับออกไปตามหาเลยคะ  ดีที่มันร่วงอยู่กอหญ้าถัดไป 2 ซอย แต่ก็มีรอยไหม้ๆที่หญ้านิดหน่อย ค่อยโล่งคะ

จากนั้นไม่กล้าอีกเลยคะ
comment224:เมื่อต้นเดือน เสาไฟฟ้าเสาหลัก แถวๆ บ้านไฟไหม้เพราะโคมลอยตกใส่ เดือดร้อนหลายหลังคาเรือนมากค่ะ

เพราะไหม้ทั้งสายไฟ สายโทรศัพท์ สายไฟ เฮ้อ....
comment225:ปัญหาโลกเกือบแตกมากครับ เรื่องนี้ คนเราเองนี่หล่ะ ที่ทำให้ วัฒนะธรรมประเพณีมันเสื่อมถอยลงไปทุกที ไม่ว่าจะเป็นลอยกระทง สงกรานต์ ปีใหม่ เหตุเพราะคนไร้วินัย ไร้จิตสำนึก มักง่าย ประมาท เทศกาลดีๆ เลยกลายเป็นเทศกาลแห่งอันตรายไปซะหมด ยิ่งโดยเฉพาะการลอยโคมยี่เป็ง เอาอะไรคิดกันว่ามาลอยในเมืองใหญ่ๆ ชุมชนเยอะๆ ในกรุงเทพหรือปริมลฑล มันเกินเลยไปแล้ว เราทำอะไรที่มันเลยเถิด เกินกว่าความพอเหมาะพอดีไปทุกๆ เรื่อง เห่อกันไม่เข้าเรื่องเข้าราวจริงๆ
comment226:ช่วยดันกระทู้ค่ะ
 ไม่เคยนิยมลอยโคมเลย 
แม้แต่ตอนไปเที่ยวทางเหนือ 
ก็เซย์โน  ไม่ใช่เรื่องเลยซักนิด
comment227:ป่วยการครับ เหมือนสีซอให้... ฟัง คนมันไม่ฟังมันก็ไม่สนแหละ เพราะคนเดือดร้อนไม่ใช่ พ่อ แม่ พี่น้อง ญาติมัน  ผมอยู่ภาคเหนือมา รู้สึกได้เลย มันเยอะขึ้นทุก ๆ ปีน่ะ
comment228:อย่าไปพูดแบบนี้แถวภาคเหนือนะครับ โดนด่าเละเลย
พวกบ้าอีเว้นต์เยอะครับแถวนั้น พวกขายวัฒนธรรมก็ต้องพยายามหาอะไรที่มันอลังการมาขาย โดยบางทีก็ไม่ได้คำนึงถึงผลที่จะตามมา
เขาจะคิดว่าสิ่งที่เขาทำมันดีงาม ใครห้ามก็ไม่ฟังหรอกครับ  คงต้องใช้กฏหมายบังคับใช้ถึงจะยอมกัน

แต่จริงๆก็ต้องโทษพวกคนต่างถิ่น คนเมืองด้วย พวกหิววัฒนธรรมลานนาทั้งหลาย
ทางโน้นเขาก็รอพวกนี้แหละครับ  ถ้าตลาดไม่ต้องการ เขาก็ขายไม่ได้
comment228-1:วัฒนธรรมล้านนาเค้าก็ไม่ได้จุดโคมที่มีไฟครับ เค้าจุดโคมที่มันเป็นลมร้อนอัดลอยแบบบอลลูนครับ
comment229:อ่านจบแล้ว ขนลุกค่ะ ขอบคุณมากที่นำเรื่องราวดี ๆ มาแบ่งปันในสังคมนะคะ

ปล. ขอชื่นชมนะคะ คุณ จขกท ใช้ภาษาได้ดีมากค่ะ เข้าใจง่าย ยังไม่พบคำที่ผิดเลย(อ่านแบบคร่าว ๆ )
comment230:น่าจะออกกฎหมายห้ามเล่นโคมลอยได้แล้วครับ
comment231:ขอแสดงความเสียใจด้วยนะคะและขอเป็นกำลังใจให้เข้มแข็งสู้ต่อไปนะคะ

เราเองเคยไปเป็นอาสาเก็บโคมลอยหลังจาดคืนวันที่เค้าปล่อยโคม

ซากโคมตกไปทั่วจริงๆตามเก็บไปก็ได้แต่หวังว่าจะไม่มีโคมลอยไปตกในที่ๆทำให้ป่าไหม้หรือบ้านใครไหม้ เฮ้อ
comment232:ปีที่แล้วเราก็โดนค่ะ ตกใส่บ่อที่บ้าน 2 อันกับติดกิ่งต้นมะม่วงอันนึง ดีที่มอดหมดแล้ว

พิกัดรึคะ ฮ่า ๆๆๆๆๆๆ อยู่ไม่ไกลจากท่าน้ำศิริราช-พรานนกเลยค่ะ แล้วแถวนี้มีแต่บ้านคน+โรงพยาบาลทั้งนั้น เราก็ไม่รู้เหมือนกันว่าคนที่ไปปล่อยโคมตรงท่าน้ำนี่คิดถึงหลังจากโคมมันลอยไปแล้วบ้างไหม ถึงตอนที่คุณปล่อยมันจะกลางแม่น้ำ/บนสะพานสูง (สะพานปิ่นเกล้า-พระราม8) หรือลานกว้างสนามหลวงอะไรก็แล้วแต่ แล้วหลังจากนั้นล่ะ คิดว่าโคมมันเหมือนลูกโป่งเหรอคะ ได้ลอย ๆๆๆ ไปเรื่อย ๆ พอแก๊สหมดก็ค่อย ๆ ร่วงอะไรแบบนี้

แล้วเราว่า ปีนี้ก็คงจะมีคนไปปล่อยโคมอีก ฮ่า ๆๆๆๆ ได้นั่งเฝ้าหลังคาบ้านทั้งคืนอีกละ บอกเลยค่ะว่าแม่เราก็วิตกมาก เดินเข้าเดินออกบ้านทั้งคืนเลยค่ะ
ก็ได้แต่ภาวนาให้คิดถึงบ้านคนในละแวงนั้นบ้างนะคะ เพราะคุณปล่อยโคมจบ คุณก็ไป แล้วคุณก็ลืม....
comment233:เคยเห็นมันตกลงมาไหม้ต้นไม้   ใกล้ๆกับสายไฟค่ะ 
เลยเรียกเพื่อนมาดูว่ามันจะไหม้สายไฟไหม  ตอนนั้นรู้สึกกลัวมากเหมือนกันแต่ทำไรไม่ถูก โชคดีที่มันดับไปเอง ไม่ลามไปมากกว่านี้
comment234:ประทัดแบบที่จุดแล้วยิงขึ้นฟ้าดังบึ้มเหมือนกันค่ะ อยากให้เลิกขาย 

ปกติมันควรจะขึ้นฟ้า แต่เจอหนหนึ่ง พุ่งเป็นแนวนอนข้ามกำแพงเข้ามาระเบิดในสวนบ้านเรา เฉียดพ่อแม่เราที่ยืนชมพระจันทร์แถวนั้นไปนิดเดียว = =*

ส่วนโคมลอยเยอะเป็นปกติอยู่แล้ว เราจะเป็นหน่วยเฝ้าระวังให้ที่บ้านจนกว่าจะตีสี่ค่ะ
comment235:อ่านแล้ว สะเทือนใจกับความสูญเสียของคุณ
ร่วมเสียใจด้วย

ส่วนตัว ไม่เคยสนุกอะไรกับสิ่งที่เป็นไฟ
เช่น ดอกไม้ไฟ จุดเทียน จุดธูป อันตรายทั้งนั้น
comment236:ขอแสดงความเสียใจด้วยค่ะ 

เสริมอีกอย่าง แผลไฟไหม้นี่ รักษายากมาก ถ้าเป็นมาก ภาวะแทรกซ้อนต้องมาผ่าตัดแก้ไขกันตลอดชีวิต 
ไม่อยากเห็นใครต้องถูกไฟครอกจริงๆค่ะ
comment237:เดี๋ยวนี้เป็นธุรกิจด้วยนะ ขายโคมลอยที่นั่งล่ะหนึ่งร้อยดอลล่าร์เลยทีเดียว แต่ไม่อยากเอ่ยนะว่าเป็นคนกลุ่มไหน
คนญี่ปุ่นนี่จองตั๋วกันตั้งแต่ต้นปี คงจะสุโค่ยกันมากกับความสวยงามอยากจะบอกว่า พวกตูก็สุโค่ยกับขยะที่เกลื่อนเมือง...
comment238:ผมไม่เคยปล่อย โคมลอยเหมือนกันครับ ประเพณีอะไรผมไม่รู้หรอก
แต่จากที่ดูมันอันตราย แถมเป็นขยะอีก ถ้าลองให้พวกคุณ ๆ ที่ปล่อย โคมลอย
เดินตามนะครับ ว่าลอยไปไหนมันร่วงก็เก็บไปทิ้ง อย่างนั้นตามสบายเลยครับ จะปล่อย
กี่วันก็เรื่องของคุณ แต่ที่ เห็น ๆ ปล่อยเสร็จตัวใครตัวมัน สุดท้ายก็กลายเป็นขยะ สิ้นเปลืองเปล่า ๆ
comment239:บ้านเราอยู่แถวพระรามสอง เมื่อก่อนไม่เคยเจอโคมลอยเลย
แต่ปีที่แล้ว เจอสามอันตกลงมาในบ้าน อันนึงยังไฟลุกอยู่เลย
แล้วชั้นบนบ้านเราเป็นไม้ ใจหายวาบ สรุปคืนนั้นไม่ต้องนอน
ได้แต่นึกแช่งชักหักกระดูกคนปล่อย
comment240:โอ้ว
comment241:น่าสงสาร จขกท. จังค่ะ
comment242:เราเคยขับรถเข้ามาในซอยบ้าน เจอบ้านนึงกำลังลอยโคมอยู่ 
ซึ่งหมู่บ้านเราอยู่แถวรามคำแหง คือ ไม่ได้มีความเหมาะสมที่จะลอยเลย เพราะมีทั้งสายไฟ. ต้นไม้. บ้านเรือนเต็มไปหมด 
แล้วเราก็เห็นเค้าปล่อยโคมขึ้นไป แล้วก็ไปติดสายไฟอย่างที่เราคิดจริงๆ เราเลยจอดรถดูว่าเค้าจะทำยังไงต่อ 
เชื่อมั้ย พวกเค้าก็ดูตกใจ แต่กลับพากันเข้าบ้านอย่างเร่งรีบ ปิดไฟมืดเลย ทำทีเป็นไม่รู้เรื่อง  ไร้ซึ่งความรับผิดชอบมาก 
เราเองกลัวสายไฟจะไหม้แล้วลามไปทางหม้อแปลงแล้วระเบิดเลยรีบขับรถไปเก็บที่บ้าน 
แล้วมายืนสังเกตการณ์ริมรั้ว กะว่าถ้าเกิดไรขึ้นจะได้ทำไรทัน จนกระทั่งโคมไหม้จนหมด ถึงได้ขึ้นบ้านไปนอน
comment243:เพจ จังหวัดผม โพสรูปคำสั่ง(มั้ง)ห้ามปล่อย

ก็มีคนโลกแคบ บอกว่า โคมเค้าออกแบบมาดีให้ไหม้หมดก่อนตกพื้น..(โอ้โห)
มันไม่เคยไปไหม้บ้านหรอก

อยากจะให้ออกจากกะลาจริงๆ คนพวกนี้...
comment244:อ่านแล้วเศร้ามาก 

ไม่เห็นด้วยกับการลอยโคมตามบ้านทั่วไป.   เพราะคนส่วนมากจุดไม่เป็น. มันจะไม่ลอยสูง และอาจตกลงมาเป็นอันตรายได้
เห็นข่าวไฟไหม้ทุกปีช่วงลอยกระทง. 

อยากให้ออกกฎหมายห้ามลอยโคมในจังหวัดต่างๆ. ที่ไม่ได้มีประเพญีลอยโคมแบบเมืองเหนือ
ส่วนคนที่จะลอยก็ต้องรู้วิธี.   และมีความรับผิดชอบต่อสังคมด้วย
comment245:ขอแสดงความเสียใจกับ จขกท ด้วยนะคะ คอนเฟริมว่าเป็นเรื่องจริง เพราะเราเป็นคนละแวกเดียวกับ จขกท แล้วก็ทราบข่าวเรื่องร้านเฟอร์นิเจอร์โดนไฟไหม้เพราะโคมลอย แล้วมีคนแก่เสียชีวิตเหมือนกัน อีกวันก็ขับรถผ่านตรงร้าน จขกท ด้วยซ้ำค่ะ เป็นเส้นเลี่ยงเมือง เห็นสภาพตอนนั้นยังคิดในใจเลยว่าน่ากลัวมากจริงๆ อยากจะบอกว่ายิ่งพอมาได้อ่านเรื่องราวเต็มๆ ยิ่งเศร้ากว่าเดิม
comment246:ประเพณีใครเป็นคนต้นคิดครับ

ใช้อะไรคิด คิดยังไงถึงเอาลูกไฟ ไปลอยตกใส่หัวชาวบ้าน
comment247:อ่านแล้วสะเทือนใจมากครับ
comment248:ผมก็คิดอยู่แล้วว่ามันอันตราย ไม่ควรเล่นกัน พวกที่ยังเล่นกันอยู่ก็เลิกเถอะครับ มันสร้างความเดือดร้อนให้กับคนอื่น

ไม่ตกไปบ้านตัวเองไม่รู้หรอก คิดเยอะๆหน่อยนะ
comment249:ช่วงเทศกาลแบบนี้น่ากลัวมากคะ
ขอแสดงความเสียใจด้วยนะคะ
อีกอย่างที่ควรระวังและน่ากลัวพอๆกับการที่โคมลอยไปตกใส่บ้าน
ก็คือมันไปตกใส่ บริษัทปิโตรเคมี ที่ผลิตน้ำมันทั้งหลาย ตูมเดียวหมดเลยนะคะ
comment250:เคยไปชะอำช่วงปีใหม่ที่ผ่านมาเค้ามีปล่อยโคมลอบ บริเวณริมหาดข้างๆจุดชมวิว ในจุดชมวิวมีงานนะคะ เราเข้าไปนั่งที่งาน นั่งไปสักพักเสียงคนฮือหันไปมองทางเดียวกันคือโคมลอยมาตกใส่ร่มที่แม่ค้ากลางขายของ ไหม้ลุกเลยนะคะ ต้องช่วยกันดับ = = เราไม่เคยคิดจะปล่อยโคมลอยเลยค่ะ
comment251:ผมยื่นยันครับ เป็นเรื่องจริง เพราะบ้านที่เกิดเหตุอยู่ตรงข้ามบ้านผม ในถนนเลี่ยงเมืองนนท์ เขตตลาดขวัญ .. เป็นร้านขายเฟอร์นิเจอร์ ที่หลังคาเป็นผ้าใบพลายสติก(พิ่งเปิดร้านได้ไม่กี่ปี-เดือน) .. และใกล้กันก็มีอีกร้านลักษณะเดียวกันโชคดีที่ไม่ลามติดต่อกัน

** แต่เรื่องนี้เป็นช่วงลอยกระทงเมื่อหลายปีมาแล้ว น่าจะราว ๆ ปี 2549 -2550 **
comment252:ขอแสดงความเสียใจแก่ครอบครัวเจ้าของกระทู้ด้วยครับ อ่านแล้วไม่กล้าปล่อยโคมเลย ทั้งๆที่บ้านผมอยู่ ตจว. ที่มีแต่ภูเขาล้อมรอบ เพราะระยะเวลากว่าไฟจะดับลมคงพัดโคมลอยไปถึงละแวกชุมชนแล้วก็ได้ ผมนี่รณรงค์งดปล่อยโคมเลยครับ
comment253:เคยเหมือนกัน 4 - 5 ปีที่แล้ว ตอนผมอยู่บ้านหลังเก่า ซึ่งเป็นชุมชนแออัด บ้านไม้ซะส่วนใหญ่ ซึ่งห่างจากบ้านไป 2 หลัง โชคดีมีคนเดินผ่าน เลยตะโกนเรียกคนในบ้าน ผมได้ยินเสียงออกไปดู เห็นไฟกำลังลุกโคมเลย โชคร้ายที่ไม่มีคนอยู่บ้าน แต่ดีเป็นหลังคากระเบื้องไฟจึงไม่ติดหลังคา และหลังคาบ้านนั้นเตี้ย พวกผมจึงเอาน้ำสาดกันไปถึง 


ถ้าลอยก็ไปลอยที่มันไม่มีบ้านคนเถอะครับ ในเมืองอย่างลอยเลย อันตรายเปล่าๆ
comment254:ขอแสดงความเสียใจด้วยครับ
comment255:ตอนนั่งดูการ์ตูนเรื่องนี้กับลูกสาว ผมก็พยายามอธิบายว่า สิ่งนี้เป็นสิ่งที่ไม่ดี เพราะมันสร้างความเดือดร้อนให้ผู้อื่น
ขอแสดงความเสียใจกับเหตุการณ์ที่เกิดขึ้นนะครับ คุณ จขกท...
comment256:ประเพณีดีๆ ก็เก็บเอาไว้

ประเพณีห่วยๆ ทำความเดือดร้อนให้คนอื่น ไม่รุ้จะเก็บเอาไว้ทำไม

ผู้ใหญ่ในบ้านเมือง เหมือนพวกหูหนวกตาบอด
ปชช เดือดร้อนมานาน แต่กลับมองไม่เห็นซะงั้น

ผมละเกลียดมากเลย การลอยโคมไฟ
นอกจากอันตรายจากไฟไหม้ ยังสร้างขยะให้คนอื่น
comment257:อย่างนี้ทำสกู๊บข่าวไว้ ทุกปีล่ะครับแล้วฉายของเดิมทุกปี ประหยัดดี

จุดประทัด เด็กมือแหก มือด้วน ข่าวภาคค่ำ ข่าวด่วน แจกเบี้ยผู้พิการกันไป
โคมลอย ผู้ว่าเรียกประชุม ข่าวหลายมิติ เสนอข่าวเรียกประชุมใหญ่โต ใช้แผนเหมือนของปีที่แล้ว งดบินกันไป 
บ้านไฟไหม้ มีคนเสียชีวิต พืชผลที่เก็บเกี่ยวมาไฟไหม้เพราะโคมลอยตกใส่ รอดูเรื่องเศร้า เช้านี้ นำเสนอเช้าต่อไป
comment258:เราไม่น่าเข้ามาอ่านเลย.... เสียใจมากๆเรื่องคุณตาอ่ะ 

เราเกลียดโคมลอยมากๆ ต้องได้ดราม่ากะคนในเนททุกปีเลย
comment259:+1 ด้วยคนมีบ้านอยู่บนดินเหมือนกัน กลัว เลิกเถอะทำบุญอย่างอื่นดีกว่า
comment260:มีพี่ที่เคยรู้จักกันตอนเด็กๆคะ นางเป็นคนหน้าตาดีพอสมควรเลย (ไปไหนมาไหนก็มีแต่คนมองตาม)
ได้ข่าวมาว่า สมัยตอนนางขึ้นม.4 (ย้ายโรงเรียน) ก็ออกไปเที่ยวก็แก๊งค์เพื่อนๆตอนวันลอยกระทงคะ
นางเดินๆอยู่ ก็วูบ อนาคตหายไปกับตาคะ ว่ากันว่า "น้ำในโคมย้อยลงมาเป็นไฟ (ย้อยลงมาเป็นทางๆละลอกๆ) ลงมาใส่นาง"
ตั้งแต่นั้น - ปัจจุบัน พี่คนนี้เค้าก็เสียโฉมคะ เละทั้งหน้า ไม่เหลือเค้าเดิมอีกเลย จากคนร่าเริงกลายเป็นเก็บตัว อาย ไม่กล้าออกไปไหน
น่าสงสารคะ ขนาดเรา ที่ตอนเด็กๆรู้จักกัน พูดตรงๆคือเกือบจะลืมไปแล้วด้วยคะ

น่าสงสารจริงๆคะ เคยคิดอยากเล่นโคมนะคะ แต่ว่าคงจะไม่เล่นแล้วคะ
comment261:ขอแสดงความเสียใจด้วยครับ
comment262:เศร้ามาก เสียใจกับครอบครัวด้วยค่ะ เป็นกำลังใจให้ จขกท. -''-  

ส่วนตัวไม่เคยลอยโคม โดยเฉพาะหลังเคยเห็นข่าวเเบบนี้ก็ไม่คิดว่าชีวิตนี้จะอยากลอย  
ทุกข์ไม่ได้ลอยไปกับโคม โฟม ขยะย่อยสลายไม่ได้ในน้ำก็ไม่ได้เป็นการบูชาพระเเม่คงคา
comment263:นำกฎหมายเกี่ยวกับโคมลอยมาฝากครับ
comment264:ยกเลิกไปเถอะ ประเพณีนี้ ไม่ควรมีอยู่อย่างแรง เว้นเสียแต่ว่าหน่วยงานวิทยาศาสตร์ 
จะช่วยกันบูรณาการหาวัสดุอย่างใหม่ ที่ไม่ติดไฟ และตัวเชื้อเพลิงเองก็เป็นแบบที่มอดได้ก่อนลงสู่พื้นจริงๆ 
ไม่อย่างนั้นก็อย่าลอยกันเลย ไอ้โคมบ้าบอเนี่ย ไม่ชอบเลยเหมือนกัน
comment265:โทษประเพณีไม่ได้หรอกค่ะ ต้องโทษคนกระทำ
comment266:ขอแสดงความเสียใจด้วยนะค่ะเก่งมากๆ ที่ผ่านมาได้ค่ะ แต่ก่อนเป็นคนชอบปล่อยโคมมากค่ะ เห็นเป็นต้องซื้อมาปล่อยเวลามีเทศกาล แต่ปีใหม่ที่ผ่านมาเห็นกลับตาเลยค่ะ เรากำลังจะปล่อยโคมค่ะ คือช่วงที่รอให้ควันมันผยุงโคมได้ค่ะ แต่กลุ่มคนข้างหน้าใจร้อน ปล่อยก่อนทั้งที่โคมยังไม่พร้อมปล่อยโคมมันเลยลอยไปต่ำๆ แล้วไปติดต้นไม้ หลังจากนั้นไม่กี่นาที มันลุกไหม้ต้นไม คนแถวๆนั้นต้องรีบพากันไปดับแต่มันก็สูงมันทำอะไรไม่ได้ ได้แต่ยืนรอให้มันดับ ตั้งแต่นั้นเลิกปล่อยโคมเลยค่ะ เพราะคิดว่าถ้าเป็นบ้านคนจะทำยังไง
comment267:ตอนเล่าถึงคุณตา เราแทบร้องไห้เลยค่ะ T T
comment268:แสดงความเสียใจด้วยนะครับ  รัฐบาลควรจะออกกฏหมายห้ามเล่นได้แล้วนะครับ  ปล่อยให้จุดไฟปล่อยโคมได้ไงในเมืองนะ  พวกประทัดที่เป็นวัตถุที่ก่อให้เกิดไฟยังห้ามจำหน่ายห้ามเล่นเลย ไอ้ตัวโคมนี้มันก็เข้าข่ายวัตถุก่อไฟเหมือนกัน ก็ควรห้ามจำหน่ายห้ามเล่นนะ
comment269:ผมไม่เคยปล่อยโคมลอยเช่นกัน 

และไม่เคยจะสนับสนุนเทศกาลเช่นนี้เลย

ตอนปล่อยอ่ะสวย แต่คนปล่อยอ่ะ ไม่ได้คิดถึงประเพณีหรอก คิดถึงแต่ว่ามันสวยดีออกกกกกกก

คนไทยหลายๆคน มีข้อเสีย คือ ลืมผลที่ตามมาของการกระทำ ขอให้สวยไว้ก่อน จะมีไรเกิดขึ้นก็ช่าง 


ขอแสดงความเสียใจอย่างสุดซึ้งครับ
comment270:เสนอให้กระทรวงวิทย์นำไปศึกษาค้นคว้าพัฒนา โคมลอยเซฟตี้
คำนวณออกมาให้แน่นอนเลยว่า โคมขนาดเท่าไหร่ใช้เชื่อเพลิงเท่าไร เพื่อให้โคมลอยและดับสนิทก่อนตก
อาจคำนวณให้โคมดับสนิทที่ความสูง 50 เมตร หรือมีระบบดับไฟอัตโนมัติประมาณนี้
อาจมีระบบ จีพีเอส เพื่อบอกตำแหน่งให้ทราบด้วยยิ่งดี
ไม่รู้พอจะมีเวลาคิดไหม
comment271:อ่านแล้วน้ำตาไหล เห็นใจครอบครัวเจ้าของกระทู้มากๆ ขอบคุณที่เขียนเรื่องราวเป็นอุทาหรณ์นะคะ ปีก่อนไปจุดเทียนถวายพระพรวันเฉลิม เห็นคนลอยโคมกันอย่างสนุกสนานยังตกใจว่าทำไมเค้าปล่อยให้ลอยกันได้ขนาดนี้ อันตรายแท้ๆ
comment272:พวกพลุพวกดอกไม้ไฟชนวนระเบิดต่างๆก็เอามาเล่นกันตาบอดหัวแหกหน้าเละบ้านไฟไหม้ก็เยอะ ให้จำกัดสถานที่และจำกัดการซื้อขายเฉพาะคนขออนุญาติเป็นงานๆเป็นสถานที่ไปจะดีกว่า ไม่ใช่เด็ก วัยรุ่น คนเมา คนบ้าที่ไหนก็ซื้อเอามาเล่นตามใจชอบได้ทุกที่จนเสียหายเสียชีวิตแบบทุกวันนี้ด้วย
comment273:ถึงมันจะอันตราย  แต่ถ้างานแบบนี้สามารถสร้างเงินสะพัดได้  ดึงดุดคนได้
ผู้หลักผู้ใหญ่บ้านเมือง  ไม่มีทางยกเลิกหรอกคับ  และไม่ใส่ใจแก้ไขด้วย...

น่าหดหู่ใจคับ....
comment274:ผมไม่ชอบออกตอนงานที่มีคนเยอะๆ นะ เหมือนกับต้องแย่งกิน แย่งเที่ยว (ใช้ส้นเท้าทำให้กินยังต้องกินเลย) ของก๊แพง เลิกเที่ยวช่วงเทศกาลมานานแล้วครับ สบายใจดี สุขดีด้วย เชิญเพื่อนๆแย่งกันเที่ยวต่อไปนะครับ ช่วงเทศกาลเนี่ย ผมขออยู่บ้านนอนตีพุงก่อนครับ
comment275:บ้านเราก็เคยโดนซากโคม มาตกอยู่หลังคา หลังบ้านเหมือนกันค่ะ 
อยู่กรุงเทพฯ แถวสุขสวัสดิ์ ตื่นมาตกใจมาก คือ ถ้าไฟมันยังไม่ดับนี่ ป่านนี้ 
บ้านเราก็คงแย่ไปแล้วเหมือนกันค่ะ ขอร้องเถอะค่ะ ปีนี้อย่าให้มันเกิดขึ้นอีกเลยค่า
comment276:เคยไปปล่อยที่ท่าน้ำสาทร เมื่อหลายปีก่อน
ตอนปล่อยก็สนุกดี แต่พอปล่อยเสร็จ
เราเห็นโคมบางอันไฟยังไหม้ไม่หมด
แต่เริ่มลอยต่ำลงมาเรื่อยๆ ใกล้ๆ สายไฟ
กังวลมากกลัวมันมาโดนสายไฟแล้วไฟไหม้
แต่โชคดีไม่มีอะไร
ยิ่งมาเจอกระทู้นี้ ทำให้คิดได้ว่าจะไม่เล่นอีกแล้วค่ะ
comment277:เสียใจด้วยจริง ๆ นะครับ...
comment278:เสียใจกับ จขกท และครอบครัว ฟ้าหลังฝนย่อมสดใสค่ะ 

และขอเป็นอีกเสียที่รณรงค์ให้เลิกปล่อยได้แล้ว โคมลอย มันมีแต่สร้างความเดือดร้อนให้คนอื่น 
สมัยนี้บ้านเรือนขึ้นแน่นหนา ยิ่งในตัวเมืองไม่ใช่ที่ที่สมควรจะปล่อยเลยค่ะ 
อย่าไปสร้างบาปให้ใครโดยไม่รู้ตัวเลยดีกว่า
comment279:จริงๆ จะเรียกว่าประเพณีคงไม่ใช่เพราะมันก็เพิ่งโผล่มาได้ไม่นาน ทางเหนือเองก็ไม่ค่อยมีใช่ไหมคะ เหมือนอยู่ๆ มันก็ฮิตขึ้นมาเป็นกระแส เราไม่เคยปล่อยเลยค่ะ รู้สึกว่าไม่ปลอดภัย เคยไปนอนปางสีดาช่วงปีใหม่ มีคู่รักคู่นึงพยายามจะปล่อยโคมที่ตัวเองซื้อมา แล้วลมแรงมาก ข้างหน้าก็มีแต่ป่า คนที่มาพักก็ได้แต่มอง จนท.ก็ไม่ห้าม เค้าก็พยายามอยู่นานมันก็ไม่ขึ้ง สุดท้ายลมพัดเข้าป่า ดีว่าไฟด้บก่อนเพราะลมแรงมากจริงๆ เรานั่งลุ้นกลัวไฟจะไหม้เอา

ทุกวันนี้ที่บ้างช่วงงานก็ออกมานั่งดูโคมที่สนามค่ะ ส่วนหนึ่งก็นั่งดูว่ามันสวย อีกส่วนก็มานั่งเฝ้าเผื่อมันร่วงใส่บ้านจะได้เห็นก่อน ไม่เคยได้ออกไปเที่ยวไหนแล้วค่ะ ในงานก็กลัวพลุ แล้วกลัวไฟโคมตกใส่บ้าน
comment280:ผมเบื่อและเข้าขั้นไม่ชอบประเพณีลอยกระทงเลยครับ
รู้สึกได้ว่า มันไม่มีประโยชน์อันใด นอกจากก่อความเดือดร้อนวุ่นวาย และทำให้สิ่งแวดล้อมเสื่อมโทรมอย่างหนัก
comment280-1:ประเพณีพวกทำให้เกิดขยะ ควรยกเลิกไปได้แล้วละ
comment281:ลงมาเป็นขยะยังพอทน แต่หล่นมาไหม้บ้านนี่ น่ากลัวจริงๆ  ถ้ายังคิดวิธีให้มันลอยโดยไม่ใช้ไฟ รึหล่นมาแล้วไม่ไหม้ ไม่ได้ น่าจะเลิกไปเถอะ
comment282:เศร้ามากๆ เลยค่ะ  เล่าได้เห็นภาพมาก
comment283:แม้จะผ่านมาแล้ว แต่ก็แสดงความเสียใจกับ จขกท ด้วยค่ะ ที่สูญเสียอย่างมากมาย
เคยปล่อยเมื่อตอนไปเที่ยวลอยกระทงที่เชียงใหม่ นานหลายปีมาแล้ว และซื้อกลับมาที่บ้าน
พอมาจุดโคมที่บ้านนี่แหล่ะค่ะ เป็นเหตุ เพราะควันร้อนยังไม่เต็มโคมดี ก็ปล่อยไป แล้วทีนี้ลมที่พัดๆ อยู่ ดันหายไป เลยไม่มีแรงลมพัดส่งโคมเราให้ขึ้นสูง มันลอยเอียงๆ ต่ำๆ คือจะกระโดดคว้าเอามาก็ไม่ถึง แต่ยังไม่สูงเกินบ้านชั้นสอง ทีนี้พวกเราเริ่มใจไม่ดีแล้ว ลุ้นกันให้มันลอยพ้นสายไฟ แต่ลุ้นไม่ขึ้นค่ะมันลอยไปติดสายไฟ และสายไฟนั้นใกล้กับโกดังเก็บข้าวขนาดใหญ่ โอยย ตอนนั้นทั้งตะโกนทั้งวิ่งหาไม้มาเขี่ย สายไฟก็อยู่สูงมาก เขี่ยไม่ถึง
ในทีสุดมันก็ค่อยๆ ดับ แต่ตอนนั้นสติสตังพวกเราไม่อยู่กับเนื้อกับตัวเลยค่ะ  กลัวมากถ้าไฟไม่ดับและไหม้สายไฟ จะเกิดอะไรขึ้น ตั้งแต่นั้นมา เข็ด!!
comment284:ขอเถอะค่ะ เลิกเถอะ เราไม่เคยลอยเลยตั้งแต่เด็ก เพราะรุ้ว่ามันอาจจะไหม้บ้านคนอื่น พ่อแม่บอกไว้

ต้องขอบคุณที่พ่อแม่สั่งสอนไม่ให้สร้างความเดือดร้อนให้คนอื่น
comment285:คนขายได้ตัง คนซื้อได้ความสนุนสนาน ส่วนตัวไม่สนับสนุนให้มีการลอยโคมเลยค่ะ
กลัวเหตุไฟไหม้ เลิกได้ก็ดีค่ะ ประเพณีทีดีๆไม่ทำให้เดือดร้อนกับส่วนรวมก็ควรอนุรักษ์กันไว้
แต่ประเพณีบางอย่างมันไม่เหมาะกับยุคสมัยก็ควรยกเลิกไปดีกว่าค่ะ ผลที่ได้ไม่คุ้มเสีย
ไม่เจอกับตัวไม่รู้นะค่ะ ว่าความสูญเสียแบบนี้มันเจ็บปวดแค่ไหน อยากให้ผู้มีอำนาจออกกฎเลยค่ะ
ห้ามลอยโคมอีกต่อไปไม่ว่ากรณีใดๆทั้งสิ้น เพื่อความปลอดภัยของส่วนรวมค่ะ
comment286:VOTE
comment287:ผมกับเพื่อนขายกระทงทุกปี รู้ดีเลยว่าโคมลอยต้นทุนต่ำ ขายได้กำไรดีมากกกกกกก
เพื่อนๆ หลายคนก็แนะนำให้ขาย แต่ผมก็ไม่ขาย กลัวไปไหม้บ้านคนอื่นเค้า แบบกระทู้นี้เลยคับ

เสียใจกับเจ้าของกระทู้ด้วยคับ และย้ำว่าผมคิดถูกแล้วที่ไม่ขายโคมลอย
comment288:วันนี้มีข่าวรณรงค์ลดการลอยโคม เพราะกระทบต่อการบิน และเสี่ยงต่อการเกิดไฟฟ้าช็อตเพราะไปติดเสาไฟฟ้า รวมถึงไฟไหม้บ้านชาวบ้าน และ ขยะตกค้างจากการลอย จริงๆน่าจะให้เลิกเลย ถ้าควบคุมไม่ได้ หวังว่าจะคนที่คิดจะลอย เพราะรู้เท่าไม่ถึงการณ์ หรือไม่คิดถึงผลกระทบที่ตามมาจะได้คิดบ้าง...เป็นกำลังใจให้จขกท.ค่ะ..
comment289:ชีวิตนี้ผมเคยปล่อยโคมลอยครั้งเดียว...สัญญาว่าจะไม่ปล่อยตลอดชีวิต
comment290:ขอแสดงความเสียใจด้วยค่ะ เพราะความมักง่ายเอาแต่ความสนุกโดยไม่คำนึงถึงอันตรายที่จะเกิดต่อทรัพย์สินและชีวิตของผู้อื่นแท้ๆ

เราช่วยแชร์ในโซเชียลให้แล้ว หวังว่าคงทำให้หลายๆคนที่คิดจะลอยโคมคิดได้และเปลี่ยนใจบ้าง
comment291:ควรบอกคนใกล้ตัว ให้รุ้ถึงผลพวง ที่อาจเกิดขึ้น รณรงค์บอกต่อๆกันไป
comment292:ปีที่แล้วเช้ามาเจอโคมตกอยู่สนามหน้าบ้าน ดีไฟไม่ไหม้
comment293:เป็นประเพณีที่คนคิด คิดได้สั้นมากๆ เน้นความสะใจ ความสวยงามเข้าว่า แต่ไม่เคยนึกถึงผลเสียใดๆ อับปัญญามากๆ
comment294:จริงมันต้องแก้ให้ตรงจุดนะครับ ไม่ใช่พอใกล้เทศกาลก็ออกมาต่อต้านนะครับ สื่อของประเทศไทยก็มี ชีวิตทุกชีวิตล้วนรักตัวเองรักครอบครัว แล้วอีกอย่างไม่เป็นประเพณี แล้วใครคิดประเพณีการปล่อยโคมล่ะ จริงๆการปล่อยโคมไม่ใช่ประเพณีบูชาพระแม่คงคานะครับ แต่ไม่รู้ใครคิดเหมือนกันครับ ดังนั้นแก้ให้ตรงจุดดีกว่าครับ เห็นใจทุกชีวิตครับ เสียใจด้วยครับ แล้วที่ไฟไหม้กันบ่อยๆเพราะ สังเกตุเห็นการปล่อยของหลายๆคน ปล่อยไม่เป็น พอปล่อยแล้วมันไม่ขึ้น แต่ดันตกลงมาใส่รถ ใส่คน ใส่บ้านคน ใส่ต้นไม้ แล้วก็ไฟไหม้ เศร้าใจ
comment295:บอกตรงๆ น้ำตาไหล สงสารคุณตา และ ครอบครัวคุณมาก 
ถ้าเป็นผลเสียในคนหมู่มาก เลิกลอยกันเถอะค่ะ  
แล้วผลดีที่แท้จริงของการลอยโคม คืออะไรค่ะ
comment296:ขอแสดงความเสียใจกับเรื่องที่เกิดขึ้น

ผมอ่านหลายความเห็นจากเวบอื่นๆเรื่องการคาดโทษ หากมันส่งผลอัตรายต่อเครื่องบิน

แมเห็นคนตรรกะประหลาดจำนวนมาก เช่นไม่ต้องบิน หรือเลี่ยงเส้นทางวันนั้น บลาๆๆๆ 
ลอยโคมนี่มีมาก่อนเครื่องบิน บลาๆๆ

จนผมไปตอบว่าแล้วเวลามันไหม้บ้านคนล่ะครับ บ้านต้องย้ายหนีให้คนลอยไหม

ไม่ลอยโคมผมว่ามันไม่ตายนะ แต่ถ้าลอยไปละมันมีเหตุให้คนตายหรือมีความเสียหายต่อผู้อื่น

เลิกทำได้ก็เลิกไปเถอะครับ
comment297:พูดยากในสังคม คำว่า ห้าม ถูกใช้ตั้งแต่เด็กจนขาดซึ่งความเข้าใจ  ดังนั้นการห้ามก็คือการบังคับ มันจึงขาดความร่วมมือ เหมือนคนเมาขับรถ  
การให้ความรู้ว่าปัญหาที่ตามมาต่างหาก ที่จะช่วยให้มันลดลงได้  
หลายเหตุผลมันก็เอามาแก้ต่างได้ ถ้าความคิดโดนบังคับ  
ง่ายๆ  คนที่ปล่อยไม่เป็นมันก็จะไม่ลอยขึ้นสูง ไม่ได้เป็นกับทุกโคม 1000000โคมจะมีใหม้ซักที %มันน้อย
        ไปเป็นขยะ ก็มันก็ย่อยสลายได้นิ งั้นไม่ต้องลอยกระทงเพราะเหมือนกัน
        ต้องยกเลิกเที่ยวบิน อ่าวแค่ไม่กี่วันจะทำไม่ได้เลยหรอท้องฟ้าเป็นเฉพาะของคนขึ้นเครื่องหรอ แล้วคนนั้งรถโดยสารหละ ทำไมต้องปิดถนนเพื่อจัดงานอื่นได้

หน่วยงานที่ดุแล และคนที่รู้ ต้องให้ความเข้าใจเขาเท่านั้นหละ ถึงจะแก้ได้
comment297-1:%มันน้อยที่จะไหม้ มันน้อยแล้วยังไงว่ะ แต่มันก็มีโอกาสใช่ไหม แล้วจะทำทำไม ไม่ปล่อยโคมมันจะตายไหมชีวิตนี้ สนุกชั่วคราว สวยงามชั่วววูบแต่ไปเพิ่มความเสี่ยงให้คนอื่นที่ไม่รู้เรื่อง มีโอกาสต้องมาเดือดร้อน อ่านจากกระทู้นี้ก็จะเห็นได้ว่ามันลอยไปลงหลังคาบ้านบ้าง ต้นไม้บ้าง ลงสนามหญ้าบ้าง ถ้ามันไหม้แล้วใครรับผิดชอบ จะบอกว่าซวยเองหรือไง แล้วก็แบบ จขกท. ที่โดนอีก กลายเป็นต้องมาไม่หลับไม่นอนมาเฝ้าว่าจะมีลอยมาตกที่บ้านหรือเปล่ามันใช่เรื่องหรือเปล่าว่ะ งงจริง ๆ ไม่ปล่อยโคมแล้วมันจะตายห่ากันหรือยังไง
comment298:ก่อนอื่นขอแสดงความเสียใจด้วยนะครับ 
เป็นคนเหนือ เห็นโคมลอยมาตั้งแต่เด็กๆ แต่ไม่ใช่รูปแบบที่เห็นอย่างทุกวันนี้นะ
สมัยเด็กไม่มีใครบ้าระห่ำปล่อยทีเป็นร้อยๆ ลูกแบบนี้ แล้วไม่มีขายด้วย
ตามประเพณีแล้ว ไม่ได้นึกอยากจะปล่อยก็ปล่อย
เฉพาะทางวัดเท่านั้นที่จะทำโคมลอยขึ้นปล่อย เพื่อเป็นสัญญาณเริ่มเทศกาลยี่เป็ง คือเป็นกิจของทางวัด
ตัวโคมจะเป็นอันใหญ่ๆ ทำจากกระดาษว่าวสีๆ คล้ายบอลลูน ตอนเด็กๆ ชอบนั่งมอง หรือวิ่งตาม ในความทรงจำผม มันสวยงามมาก
อาจจะปล่อยตอนกลางวัน 2-3 ลูก แล้วแต่ศรัทธาของวัด และปล่อยตอนกลางคืน 2-3 ลูก แค่นั้นจริงๆ
ผมชอบแบบที่ปล่อยตอนกลางวันมากกว่า เคยเข้าใจว่ามันคือบอลลูนหรือกล่องข้าวยักษ์ 
เป็นวิถีแบบชาวบ้านๆ ไม่เคยได้ยินว่ามีปัญหาอะไร ไม่ได้ทำขึ้นขายเป็นธุรกิจ และจะลอยโคมเฉพาะในเทศกาลนี้เท่านั้น ไม่ใช่ลอยมันทุกเทศกาล ทุกภาค อย่างทุกวันนี้
แล้วไปคิด ไปใส่ความหมายกันผิดๆ ว่าเหมือนกระทง คือลอยเคราะห์ไป 
เรื่องสวยอ่ะสวย แต่เสน่ห์มันหายไปจริงๆ นะ มันไม่พิเศษอีกแล้ว คือใครอยากลอยเมื่อไหร่ก็ลอย ไม่ต้องเฝ้ารอให้ถึงยี่เป็งแล้ว
แถมยังก่อปัญหาสารพัด เพราะเพราะคำว่าธุรกิจและการท่องเที่ยวตัวเดียว
comment299:ไม่เคยลอยโคมเลยสักครั้ง เห็นพอถึงช่วงเทศกาลทีไร ในกรุงเทพก็ยังลอยโคมกัน กลัวค่ะ กลัวไฟไหม้บ้านคนอื่นเพราะเห็นข่าวทุกปี
comment300:ความคิดเห็นนี้ถูกลบเนื่องจาก กระทู้นี้ถูกลบโดยระบบอัตโนมัติทั้งนี้เพื่อเป็นการรักษาบรรยากาศการสนทนา ของเพื่อนสมาชิกโดยรวมค่ะ
comment301:ขอแสดงความเสียใจด้วยนะครับ
comment302:อยู่บ้านนี้เมืองนี้ต้องทำใจ คน " โง่ เลว เห็นแก่ตัว " มันยังมีเหลืออยู่อีกเยอะ แถมไอ้พวกนี้มันก็ขยันแพร่พันธ์กันเก่งซะด้วยซิ ... หุหุหุ
comment303:ออกทีวีช่อง 7 เวลา 23.00 น. ไม่ทราบว่าใช่เรื่องของเจ้าของกระทู้หรือเปล่า?
comment304:เคยอยู่ในเหตุการณ์ปล่อยโคมลอยครั้งนึงเมื่อ 2-3 ปีที่แล้วที่บ้านญาติ ปล่อยอันแรกก็ได้เรื่อง โคมไม่ลอยไปทางแม่น้ำ ดันลอยไปหน้าบ้าน และไปติดสายไฟ รีบเอาสายยางไปฉีดน้ำกันจ้าละหวั่น โชคดีที่ไม่มีอะไรเกิดขึ้น แต่ก็วงแตกแยกย้ายกันกลับบ้าน และไม่ปล่อยโคมลอยกันอีกเลย
comment305:เสียใจกับ จขกท ด้วย  ปีก่อนบ้านผมอยู่ดีๆมีพลุไฟยังลุกอยู่วิ่งเข้ามาในบ้าน    สันดานคนไทยเรื่องชั่วๆแบบนี้นิยมกันมาก  สนุกแต่คนอื่นทุกข์

เคยคิดกันบ้างมั๊ย สันดานเลียนแบบปล่อยโคมไฟจุดพลุควรเลิกได้แล้ว
comment306:พวกนี้มักง่าย ไร้ความรับผิดชอบ
เสพติดพิธีกรรมแบบผิด
comment307:ลอยโคม(ไฟ) มันเป็นเรื่องแต่งมาเพื่อการตลาด แฟชั่น 

ลายโคม ยี่เป้ง เค้าลอยกลางวันก่อนเที่ยงไม่ใช่หรือ แล้วโคม ก็เป้นโคมควัน
comment308:เกิดจากคนปล่อยไม่เป็นซะเยอะ รีบปล่อยก่อนเวลา + ประหยัด ซื้อโคมเล็กๆ แรงดันน้อย ปล่อยยาก ลอยยาก
ปล่อยเป็นมันจะขึ้นไวมากจนไม่เอียงไปตกหาใคร

อีกเรื่องคือ พวกโคมเก่า ขายไม่ออกค้างปี เอามาขายใหม่ นี่ก็ขึ้นยากก
comment309:อ่านแล้วเจ็บปวดจังเลย

ครอบครัว จขกท เข้มแข็งมากๆๆ เลยค่ะ

ขอให้ต่อไปนี้เจอแต่เรื่องดีเสมอนะ
comment310:ขอแสดงความเสียใจกับคุณเจ้าของกระทู้ด้วยนะคะ และขอบคุณที่มาแชร์ประสบการณ์ค่ะ 

เราเองเคยไปปล่อยโคมครั้งนึงที่เชียงใหม่ เพราะตั้งใจจะไปถ่ายรูปงานยี่เป็งก็เลยได้ปล่อยโคมเป็นครั้งแรก ตัวเองเราเองก็เคยมีประสบการณ์แย่ๆ เกี่ยวกับความอันตรายของโคมลอยเหมือนกันค่ะ เลยทำให้เราไม่ได้จุดโคมลอยอีกเลยหลังจากนั้น และพอหลังจากอ่านเรื่องนี้จบก็คิดว่าครั้งนั้นคงเป็นครั้งสุดท้าย

คือเราเคยไปงานพลุที่พัทยา ก็ตั้งขาตั้งกล้องรอถ่ายรูปพลุอยู่ที่ชายหาด ปรากฏว่ามีร้านเอาโคมลอยมาขายแล้วก็มีนักท่องเที่ยวไปซื้อมาจุด แล้วจุดกันริมทะเลซึ่งลมแรงมาก แล้วเขาดันมาจุดอยู่เหนือลม ห่างจากเราไปประมาณ 5 เมตร = ="

ตอนที่เขาเริ่มจุด แค่กางโคมลมก็พัดโคมหลุดมือเขาลอยมาโดนเรา พอเขาเดินมาเก็บเราก็เลยบอกเขาว่าลมมันแรง อย่าปล่อยเลย มันลอยไม่ขึ้นหรอก ถ้าไม่โดนคนก็โดนลมพัดตกน้ำหมด เขาก็ดื้อจุดโดยเอาไปจุดให้ห่างจากเราออกไปอีก 10 เมตร แต่ก็ยังเหนือลมอยู่ดี ="= จุดก็ยากกว่าจะติดก็ยังจะพยายามจุด จนเขาจุดติด พอปล่อยปุ๊บ ลมทะเลก็พัดโคมที่ติดไฟแล้วพุ่งมาหาเราเลย ดีที่เราคอยจ้องระวังอยู่แล้วคว้ากล้องหลบได้ทัน แล้วโคมติดไฟนั้นก็โดนพัดกลิ้งไปตามชายหาดที่มีคนนั่งรอดูพลุอยู่ = = จนสุดท้ายก็ปลิวตกน้ำไป เรางี้โมโหมากจนตวาดใส่เขาไปเลย แต่พอคนนั้นไป อีกคนก็มาจุดใหม่เพราะร้านที่ขายอยู่ตรงนั้น สุดท้ายเราต้องยอมย้ายที่ไปหาที่ตั้งกล้องใหม่เอง = =
comment311:ลอยกระทงปีที่แล้ว นี่เอง

ที่วัดบำเพ็ญเหนือ (ตลาดน้ำขวัญเรียม)

โคมลอย ร่วงลงหลังคาวัด ไฟยังลุกอยู่เลย

ดีนะ หลังคาวัดเป็นกระเบื้อง

คนที่เห็น ร้องกันใหญ่ แม่ค้า ร้องดังกว่าใครเพื่อน (เสียงเค้าดีจริงๆ)
comment312:ขอแสดงความเสียใจกับจขกท.ด้วยค่ะ
เราก็เหมือนคห.1 คือเราไม่เคยปล่อยโคมเลย ไม่รู้มันจะไปตกที่ไหน
คิดได้ไง ปล่อยในเมือง ไม่มีพื้นที่ว่าง มีแต่หลังคาบ้านคนทั้งนั้น
หรือไม่ได้คิดมากกว่า คนที่เล่นก็คงพวกเห็นแก่ตัว

จะส่งเสริมการท่องเที่ยว ลอยกระทงอย่างเดียวก็พอแล้ว
ขนาดลอยกระทง เรายังสงสัยว่า ขอบคุณน้ำด้วยการเอาขยะลงไปเพิ่ม มันขอบคุณตรงไหน
comment313:ขอแสดงความเสียใจอย่างสุดซึ้งค่ะ T T ... มาช่วยดันกระทู้ อยากให้เลิกจริงๆการปล่อยโคมลอย และพลุ หรือ
ดอกไม้ไฟที่เด็กๆชอบเล่นด้วยค่ะ ... อันตรายมากๆ ที่บ้านก็นั่งลุ้นทุกปี เพราะมันลอยมาตกใส่ระเบียงบ้านเลย ... 
ส่วนเพื่อนบ้านไฟไหม้บ้าน เพราะพลุพุ่งเข้าไปไหม้ระเบียงบ้าน คนนอนอยู่ในบ้านและลูกอ่อน นอนหลับไม่รู้เรื่อง 
เพื่อนบ้านต้องช่วยกันเรียกให้หนีออกมาค่ะ ... เลยฝังใจว่าวันลอยกระทงมันอันตรายไปเลยค่ะ
comment314:ธุดงคสถานล้านนา อ.สันทราย  เชียงใหม่  เขาบอกลอยโคมถวายเป็นพุทธบูชาด้วยนะ
comment314-1:บ้าน จขกท ก็สว่าง ด้วยคน
comment314-2:ถ้าโคมทั้งหมดนี้ลอยเข้าไปในเขตเมือง ไม่อยากจะคิดเลย ทั้งเมืองเป็นทะเลเพลิงแน่
comment315:- ขอแสดงความเสียใจกับเจ้าของกระทู้ด้วยนะครับ เป็นกรณีหนึ่งที่ควรออกกฎหมายควบคุมการปล่อยโคมได้แล้ว ไม่ใช่บ้าปล่อยไปเพื่อความสวยงาม
- การปล่อยโคมกลายเป็นค่านิยมแบบผิดๆ ไปแล้ว + ไม่ค่อยมีการรณรงค์ออกสื่อแจ้งถึงผลกระทบทั้งหมด โดยมากชอบเน้นไปเรื่องขวางวิสัยทัศน์ของการบิน ทั้งที่มันทำให้เกิดเหตุเพลิงไหม้
- ขอเล่าเหตุการณ์ไฟฟ้าดับจากโคมหล่นใส่สายไฟฟ้าแรงสูงซึ่งเป็นสายเปลือยไม่มีฉนวน ทำให้เกิดไฟฟ้าลัดวงจร ผลที่ตามมาก็คือ ทำให้ไฟฟ้าดับในพื้นที่นั้นทั้งหมดครับ
comment316:ออกข่าวช่องเจ็ดด้วย ที่ไปสัมภาษณ์ครอบครัวของผู้เสียหาย
comment317:เมื่อก่อนเราก็เป็นคนนึงที่ชอบโคมลอยมากๆเหมือนกัน 

ทั้งเคยปล่อยด้วยตัวเอง (ตั้งแต่โตมาปล่อยประมาน 3 ครั้ง)

และดูที่เค้าปล่อยกัน (เคยอยากไปงานที่เชียงใหม่ด้วยที่เค้าปล่อยกันเยอะๆ)

เราว่ามันสวยมากเลย .. เวลาที่โคมลอยอยู่บนท้องฟ้า 

แต่ .. เราไม่เคยคิดเลยว่าหลังจากที่เชื้อเพลิงหมดแล้วมันจะเป็นยังไง

จะลอยไปไกลไหม จะไปตกที่ไหน จะดับเมื่อไร .. รู้แต่ว่ามันสวยดี

แต่พอได้อ่านกระทู้นี้ที่เพื่อนแชร์มาให้ .. เราอึ้งเลยอ่ะ

ไม่คิดเลยว่าการปล่อยทุกข์ของเราไป จะทำให้คนอื่นต้องเป็นทุกข์แทน

ขอแสดงความเสียใจกับ จขกท. ด้วยค่ะ นับถือจริงๆ ที่คุณผ่านเหตุการณ์ร้ายๆมาได้ 

เป็นกำลังใจให้ จขกท. นะคะ 

แต่ .. ปีนี้เราก้อปล่อยโคมลอยนะ --> ปล่อยในนี้แทน 555+

ไม่ร้อน ไม่ลวกมือ ไม่ทำให้คนอื่นเดือดร้อน และที่สำคัญ .. ไม่เสียตังค์จ้าา า
comment317-1:จริงครับ

เหมือนเราเอาทุกข์ของเรา ไปให้คนอื่น

ผมไม่เล่นเลย น่ากลัวมาก
comment317-2:คุณลอยเว็บเดียวกับเราเลย   555
comment318:เสียใจด้วยนะครับ
comment319:อ่านแล้วน้ำตาไหลเลย เลิกลอยโคมกันเถอะคะ กี่บ้านแล้วที่ต้องมาโดนไฟไหม้เพราะโคมลอย
comment320:ผมเคยปล่อยกับอาเมื่อตอนเด็กๆครั้งนึง กลับมาถึงบ้านอวดแม่เลยคับ และโดนด่าเลยคับ แม่บอกถ้ามันไปตกใส่บ้านคนอื่นจะทำยังไง?!!!  จากนั้นไม่เคยปล่อยเลย  อยากให้คิดถึงคนอื่นเยอะๆเหมือนที่คิดถึงตัวเองนะครับ ใจเขาใจเรา สังคมได้น่าอยู่
comment321:สิ่งแรกที่เราคิดตอนเห็นคนปล่อยโคมลอย  มันจะไปตกที่ไหน ใครจะเก็บ จะตกใส่หัวใครหรือบ้านใครมั้ย
แล้วก็สงสัยคนปล่อย สมองคิดอะไรบ้างมั้ย มีความรับผิดชอบต่อผลที่จะเกิดตามมาพอมั้ย ถ้าเป็นกระทงอันนั้นไม่ว่า
แต่นี้จุดไฟบินขึ้นฟ้าโดยที่ไม่รู้ว่ามันไปไปจุดเพลิงบ้านใครหรือไม่ ไปฆ่าใครตายหรือไม่ คนปล่อยนี้แย่อ่ะ
เอาสนุก ดูสวยงาม แต่เอาหายนะไปให้คนอื่น  เราไม่เคยคิดจะไปปล่อยโคมบ้าพวกนี้ ปล่อยไปคงนอนไม่หลับ
ไม่สบายใจไปทั้งชาติ เพราะไม่รู้โคมของเราจะไปสร้างความหายนะ ความลำบากกับใครบ้าง หรือเราคิดเยอะไป 55
comment322:จากกระทู้ผมเองครับ 

http://pantip.com/topic/32768480/comment14-1

ถ้าเชื่อที่ คห.นี้ เขาว่านะครับ

-------------  

ส่วนผมค่อนข้างเชื่อนะ ถ้าเทียบเคียงกับงานสงกรานต์ มันมีความคล้ายกันบางอย่างในแง่การโปรโมท

จุดเปลี่ยนของการท่องเที่ยว มันเริ่มที่ปี 2530 นั่นแหละครับ

http://m.pantip.com/topic/31912456

ผมเคยเขียนบทความเรื่องเทศกาลสงกรานต์ ประเภทสาดน้ำประแป้งกันแบบลืมตาย เปิดเครื่องเสียงแต่งตัวแปลกๆ เต้นกันสุดเหวี่ยงว่ามันมาจากไหน?

คำตอบคือด้านหนึ่งคือมันมีอยู่มาก่อนแล้ว แต่อีกด้าน ต้องยอมรับว่าภาครัฐ โดยเฉพาะ ททท. นี่แหละไปส่งเสริมเอง 

อย่างเริ่มแรกก็มีเพียงถนนข้าวสารที่เดียวที่เล่นกันแบบนั้น ( หมายถึงเล่นกันดึกดื่น หรือ 24 ชม. ) ต่อมาก็ไปสถาปนาสารพัดถนนข้าวกันตาม จว. ต่างๆ ทั่วประเทศ

ขณะที่สื่อก็ประโคมข่าว พอสงกรานต์ทีต้องเริ่มที่ข้าวสาร , สีลม , ลาดพร้าวโชคชัย 4 , พุทธมณฑลสาย 4 ( ตอนนี้โดนแบนไปแล้ว ) , คูเมืองเชียงใหม่ , ถนนข้าวเหนียวขอนแก่น , วันไหลพัทยา ฯลฯ

คือภาพออกไปทั่วโลกเป็นสิบๆ ปี มีแต่ concept "เครื่องเสียง โคโยตี้ ดนตรี แป้ง รถบรรทุถังน้ำ ปืนฉีดน้ำ" มันเป็นแบบนี้มาตลอดจนทั้งคนไทยส่วนใหญ่และนักท่องเที่ยว มองว่านี่คือเรื่องปกติ 

( ผมเกิด 2528  จำความได้อยู่ประถม ยุค 253X ก็เห็นข่าวโปรโมตสงกรานต์ที่ถนนข้าวสารแล้วครับ และตั้งใจว่าพอโตแล้วจะต้องไปเยือนให้ได้ )

-------------

หรือบรรดา Moon Party ทั้งหลายก็เหมือนกัน แต่ก่อนมี Full Moon อย่างเดียว ไปๆ มาๆ มีทั้ง Dark Moon , Half Moon เต็มไปหมด แถมจะไปห้ามก็ลำบาก ( นี่ถ้าไม่ใช่ยุค คสช. คงมีคนย้อนถามแล้วว่าทำไมยกเว้น Full Moon ที่ให้จัดได้ มีอภิสิทธิ์อะไรพิเศษหรอ? ) ต้นเหตุก็คือการปล่อยให้เกิด Full Moon แถมสนับสนุน ร่วมโปรโมตด้วยของภาครัฐนี่แหละ

เม็ดเงินวงการนี้นี่เลี้ยงเศรษฐกิจบ้านเรามหาศาลเลยละครับ ชนิดที่ชี้เป็นชี้ตายได้เลยถ้าเกิดเหตุการณ์ที่นักท่องเที่ยวหายไปมากๆ ( เช่นตอนนี้ที่กฏอัยการศึกทำกรุ๊ปทัวร์หายหมด เพราะประกันเขาไม่จ่ายให้นักท่องเที่ยวที่เข้าไปในประเทศที่กำลังใช้กฏนี้ควบคุมสถานการณ์ )

จำกันได้ไหม? เคยมีนโยบายเก็บภาษีต่างชาติเข้าไทย ปรากฏภาคการท่องเที่ยวต่อต้านกันใหญ่ เพราะเราหากินกับการท่องเที่ยวเชิงปริมาณกันมาตลอด กลัวว่านักท่องเที่ยวจะลดลง


ทำใจครับ
comment323:ขอแสดงความเสียใจกับเจ้าของกระทู้ด้วยนะคะ

เราเคยไปงานลอยกระทง ที่มีการปล่อยโคม แต่บางคนก็คงจะปล่อยไม่เป็นอ่ะนะคะ เค้าเลยปล่อยมือจากโคมทั้งๆที่ยังไม่ร้อนเต็มที่

ทีนี้ แทนที่โคมจะลอยขึ้นไปอย่างรวดเร็ว มันกลับลอยต่ำๆมาทางด้านข้าง ตามแรงลม ซึ่งมาอยู่บนหัวเราพอดี

เค้าจุดประทัดที่ห้อยติดไว้กับโคมด้วย เสียงดังมาก เราก็เลยแหงนหน้าขึ้นไปดู ปรากฏว่า น้ำตาเทียนมันหยดลงมาโดนหน้าเรา และ เข้าตาเราบางส่วนด้วยค่ะ เป็นน้ำตาเทียนที่ร้อนมากนะคะ เพราะเค้าเอาเทียนชุบน้ำมันก๊าด เพื่อให้ติดไฟเร็วๆ จำได้ว่าต้องปิดตาไปหลายวันเลยค่ะ

เห็นด้วยว่าโคมลอยนี่อันตรายจริงๆค่ะ
comment324:ได้บุญตรงไหน คนปล่อยโคมลอย 

* อย่าเชื่อ เพราะทำตามกันมา  (1 ใน กาลามสูตร)
comment325:อ่านแล้วร้องไห้เลยค่ะ

อยากให้มีโคมแบบที่ลอยแล้วไหม้ข้างบนเลย ไม่ก็ดับก่อนเเล้วค่อยตก
comment326:คห.325

http://m.pantip.com/topic/32797699

กระทู้นี้เขาลองออกแบบโคมที่ไม่เป็นอันตรายอะครับ

เอาจริงๆ ผมว่ามันควรเป็นสินค้าควบคุมมาตรฐานได้แล้วละ ถ้ายังคิดว่าประเพณีต้องมีต่อไป

( ซึ่งก็คงต้องมีต่อไป ไม่ต่างจากสงกรานต์ water war , fool moon party , บั้งไฟและอื่นๆ ตราบใดที่ยุทธศาสตร์ด้านการท่องเที่ยวของบ้านเรา ยังเน้นเชิงปริมาณ โกยเม็ดเงินทั่วโลดจากนักท่องเที่ยวทุกประเภทเป็นหลัก )
comment327:เราเห็นแบบนี้ตลอดเส้นทาง โคมมีทั้งแบบธรรมดา ทั้งรูปโดเรมอน ปิก้ะจู บลาๆ เยอะมาก
โดยเฉพาะไกล้วัดจะจุดกันเป็นกลุ่มๆ คืนนั้นเราขับรถเล่น เจอทั้ง 2 ข้างทาง 
ถ่ายเก็บเป็นคลิปเลยก็มี ที่ขึ้นฟ้าไปไฟลุกพรึ่บ แล้วตกลงมาพร้อมไฟทันทีก็มี
ที่เอาพลุเสียบติดโคมขึ้นไป เพื่อนจะได้ส่งโคมให้ลอยขึ้นสูงก็มี
ไฟเย็นที่ติดกับโคม พลุ ประทัด แล้วก็ตกลงมา เห็นคาตา
ยังคิดเลยว่าอาจจะไปตกใส่บ้านใครก็ได้ เพราะเป็นชานเมือง
ตกลงป่ายังน่ากลัวเลย แปปเดียวไฟลามถึงบ้านคนแน่
comment328:ปีที่แล้ว  ผ่านลอยกระทงไป ตอนเช้าเห็นมีซากโคมลอย ติดเสาไฟฟ้า หน้าบ้าน 
คิดในใจโชคดีนะ ดับแล้ว ถึงมาพัดติดหน้าบ้าน  เกิดมาพร้อมเปลวไฟ 

คิดแล้วสยอง
comment329:ขอแสดงความเสียใจกับ จขกท ที่สูญเสียจากเหตุการณ์วันนั้นด้วยนะคะ 
เมื่อ 3-4 ปีก่อน เราเคยปล่อยโคมครั้งนึง  รู้สึกตื่นตาตื่นใจมากและคิดว่ามันสวยทุกครั้งที่เห็น 
แต่พอได้รับรู้เรื่องราวความทุกข์ของคนอื่น จากการลอยโคมเป็นสาเหตุ
เราคิดว่าจะไม่ปล่อยโคมลอยอีกเลย เรื่องบางเรื่อง ถ้าสุขของเราแต่ทำให้คนอื่นทุกข์
เราก็ยอมที่จะไม่ทำมันเสียดีกว่า  เค้าว่าโจรขึ้นบ้าน 10 ครั้ง ไม่เท่าไฟไหม้ครั้งเดียว
ลด ละ เลิก การลอยโคมกันเถอะค่ะ
comment330:ขอแสดงความเสียใจด้วยนะคะ อ่านแล้วจะร้องไห้ตาม คุณเข้มแข็งมากจริงๆ ขอเป็นกำลังใจให้นะคะ 

เป็นหนึ่งในคนที่เคยปล่อยโคมค่ะ และรู้สึกผิดมาก อยากจะเป็นอีกหนึ่งเสียงที่ขอให้ เลิกปล่อยโคม และรู้สึกได้ว่าถ้าไม่ออกเป็นกฎหมาย ห้ามซื้อ-ขาย ก็จะไม่สามารถแก้ปัญหานี้ได้ค่ะ ขอให้กระทู้นี้เป็นจุดเริ่มต้นที่จะยกเลิกเรื่องนี้ได้ค่ะ
comment331:ขอแสดงความเสียใจกับเจ้าของกระทู้ด้วยนะคะ
comment332:คุณเข้มแข็งมากเลยครับ สุดๆจริงๆ
comment333:ของเราปีที่แล้วตกมาที่หลังบ้านค่ะ แถวบางใหญ่ แต่มันเป็นที่โล่ง กลัวเหมือนกันค่ะ ว่ากลับไปแล้วจะเจออีก T^T
comment334:ลอยโคม = วางเพลิง
comment335:เป็นคนเหนือค่ะ และก็ไม่สนับสนุนการลอยโคม
comment336:http://pantip.com/profile/925292

กลิ่นแปลกๆ
comment336-1:ไม่แปลกหรอกค่ะ ลอคอินผลัดกันใช้ได้

แต่เรื่องที่ จขกท เล่า เป็นข่าวดังตอนปี 2550 ของนนทบุรี

http://tnews.teenee.com/etc/17334.html
comment337:ขอแสดงความเสียใจ อย่างยิ่ง หากเลิกได้ก็ควรเลิก เป็นคนที่ชื่นชมการปล่อยโคมลอยอยู่แล้ว แต่ไม่ได้ปล่อยมาเป้็น 3 -  4 ได้แล้วมั้ง ใช่มันเป็นสิ่งที่สวยงามเล็กๆน้อยๆ แต่หากมองอีกมุมหนึ่ง มันก็คือควมสุข มองมุมของบาปบุญ ก็ เป็นการปล่อยเคราะห์ ใหญ่ในชีวิต มองในมุมของ สังคม ก็อาจจะเป้นภัย เพราะอาจจะสร้างความเสียหายให้แก่บ้านเรือนอย่างเช่น คุณ จขกท ในมุมของเรา เราคิดว่า หากต้องเลิก ยังเป็นไปได้ยาก แต่ก็อาจจะต้องมีขอบเขตในการปล่อย ชุมชนเมืองหรือ ในเมือง ก็ไม่ควร อันนี้ในมุมเรานะ!!
comment338:จำเหตุการณ์ได้ค่ะ เป็นคนนนท์เหมือนกันค่ะ
comment339:อ่านไป คิดภาพไป ร้องไห้ตามเลยค่ะ แค่อ่านจาก จขกท เล่ายังน่าเศร้าขนาดนี้ คิดไม่ออกเลยถ้าได้ไปอยู่ในเหตุการณ์จริงๆจะเป็นไง ขอแสดงความเสียใจกับ จขกท ด้วยนะคะ เก่งมากๆที่ผ่านเหตุการณ์เลวร้ายขนาดนี้มาได้
comment340:เสียใจด้วยนะคะ เข้าใจความรู้สึก จขกท เลยค่ะ 

เมื่อก่อนไม่เคยรู้สึกอะไรกับการปล่อยโคม แต่มาเจอกับตัวนี่กลายเป็นแอนตี้ไปเลย เพราะเคยตื่นเช้ามาเจอโคมตกในป่าข้างบ้าน เดชะบุญ ไฟไม่คลอกตายยกบ้าน เพราะถ้าไฟไหม้ก็ไม่ใช่รู้เรื่อง ดีว่าจังหวัดที่อยู่ไม่ได้มีประเพณีลอยโคม ไม่งั้นคงแย่ไม่ได้หลับนอน มัวแต่ระวังโคมหล่นใส่บ้าน เห็นใจคนที่บ้านอยู่แถวๆพวกลอยโคมมาก คงระแวงกันน่าดู
comment341:โรงงานที่น้าผมทำงานก็โดนโคมลอยแบบนี้ตกใส่ โรงงานไฟไหม้เสียหายหนัก ตั้งแต่นั้นชีวิตแกเปลี่ยนเลยนะ ด้วยแกอายุมากแล้วอีกทั้งยังส่งลูกเรียน สามีก็ตายมาหลายปีแล้ว แกลำบากมาก สุดท้ายลูกต้องจบแค่ ม.3 แล้วไปเรียน กศน จนจบ ม.6 แล้วต้องทำงานเลยไม่ได้เรียนต่ออีก แกเคยคุยไว้ว่า สิ่งที่แกวางแผนไว้ไม่ได้เป็นแบบนี้เลย
comment342:ใครขุดกระทู้!
comment342-1:มีคนขุดกระทู้ดี ๆ แบบนี้แล้วเดือดร้อนเหรอครับ

นี่อย่าบอกนะว่ายอดขายโคมลอยลดลงแล้วมีผลต่อชีวิตคุณ
comment343:โคมลอย ยิงปืนขึ้นฟ้า บั้งไฟทั้งหลาย มันหมดยุคแล้ว บ้านเมืองไม่เหมาะสมกับประเพณีเหล่านี้แล้ว ของบางอย่างประเพณีอันดีงามควรอนุรักษ์ก็เห็นละเลยกันได้ ทีของแบบนี้เรื่องทำคนอื่นเดือดร้อน อนุรักษ์กันเข้มแข็งทีเดียว
comment344:ควรยกเลิกได้แล้วการปล่อยโคมเนี่ยเหมือนโยนไฟใส่บ้านคน
comment345:จขกท.เขียนบรรยายได้ใจความและเร้าอารมณ์มากครับ  ใช้สำนวนที่ดีเยี่ยมมาก  อ่านแล้วทั้งเศร้าทั้งตื่นเต้นทั้งลุ้นระทึกตามไปด้วยว่าจะช่วยคุณตาทันไหม (แต่สุดท้าย......)    อยากให้เลิกซะทีเถอะการปล่อยโคมลอยเนี่ย  ได้ไม่คุ้มเสียเลยสักนิด
comment346:ปีนี้ทำกันเป็นล่ำเป็นสันทุกพื้นที่เลย สายการบินต้องประกาศยกเลิกเที่ยวบิน โคมไฟต้องตกลงบ้านผู้มีอำนาจสักครั้งสองครั้งสังคมถึงจะตระหนักถึงอันตราย
comment347:สู้ๆนะคะ
comment348:ขอสนับสนุนให้ยกเลิกลอยโคมไฟครับ
ภาพถ่ายมันไม่สวยสักนิด เมื่อรู้ว่าเบื้องหลังมันทำร้าย-ทำลายอะไรได้ขนาดนี้
comment349:ขอแสดงความเสียใจกับเหตุการณ์ที่เกิดขึ้นกับคุณเจ้าของกระทู้ด้วยครับ
ต้องให้เกิดบ้านไฟไหม้อีก 20 หลัง รัฐบาลถึงจะมาดูแลควบคุมประเพณีนี้สักที
ด้านปัญหาขยะมลพิษไม่จำเป็นต้องแก้หรอกเพราะรัฐบาลไม่มีปัญญาจะแก้อยู่แล้ว 
กระทรวงทรัพยากรธรรมชาติและสิ่งแวดล้อมก็มีไว้ให้ดูเปลืองภาษีเล่นๆ
