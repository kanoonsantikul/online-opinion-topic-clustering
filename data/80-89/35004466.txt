title:สื่อนอกเหน็บไทย สร้างวัฒนธรรมการ ‘ขืนใจ’ ตามสไตล์ ‘ละครน้ำเน่า’
comment:เกิดการแชร์บทความจากต่างประเทศ ผ่านเพจดังหลายเพจ ซึ่งเขียนไว้ในเว็บไซต์ undertheropes.com เมื่อวันที่ 1 เม.ย. ที่ผ่านมา ด้วยชื่อ Rape Culture in Thailand (วัฒนธรรมการข่มขืนในประเทศไทย) ซึ่งเกิดจากกรณีที่มีคนไทย ซึ่งเป็นคนใกล้ตัวของผู้เขียน นำเรื่องการข่มขืน มาพูดเล่น หยอกล้อ กันเป็นเรื่องสนุก แต่การกระทำเช่นนี้ เป็นการกระทำที่’ไม่ตลก’ สำหรับฝรั่งเอาเสียเลย

เนื้อหาระบุว่า คนไทยนิยมใช้ศัพท์เกี่ยวกับการล่วงละเมิดทางเพศ คือคำว่า ปล้ำ และ ข่มขืน ซึ่งเป็นการระบุถึงกริยา การถูกบังคับให้มีเพศสัมพันธ์ ซึ่งผู้เขียนได้แสดงความคิดเห็นว่า มันดูไร้สาระที่มีการแยกประเภทการกระทำชำเราเป็นสองแบบ

การก่ออาชญากรรมทางเพศ ถือเป็นความผิดกฎหมายในประเทศไทย แต่กลับมาการใช้ศัพท์คำว่าปล้ำ ซึ่งเป็นคำที่มีความหมายเชิงซับซ้อน เพราะมันสื่อให้เห็นถึงความรุนแรง (อาทิ ฉากพระเอกข่มขืนนางเอกเพราะอาจจะมีจุดเริ่มต้นมาจากความเกลียดชัง หรือต้องการแก้แค้น) แต่เหยื่อกลับลงเอยด้วยการมีความสัมพันธ์กับผู้ก่อเหตุข่มขืน ตามที่ปรากฏอยู่ในละครไทยมาหลายยุคหลายสมัย ซึ่งอาจจะเป็นเพราะบทบาทของตัวละครในเรื่อง หรืออาจเป็นเพราะชายผู้ก่อเหตุข่มขืนเกิดความรู้สึกผิดและอยากดูแลฝ่ายหญิงซึ่งเป็นเหยื่อหลังจากลงมือก่อเหตุ

บรรทัดฐานทางเพศในวัฒนธรรมไทย ที่สะท้อนออกมาจากละคร ภาพยนตร์ ที่ระบุว่า เหยื่อข่มขืน สามารถยอมรับการ กระทำของผู้ก่อเหตุ ทั้งยังเป็นจุดเริ่มความสัมพันธ์เชิงชู้สาว หรือฉากบางฉาก เนื้อเรื่องบางตอน ของละครไทย ที่แสดงให้เห็นว่า ผู้ชายเป็นผู้กำหนดบทลงโทษ หากฝ่ายหญิงทำดี ผู้ชายจะแสดงความรักที่มีต่อเธอ แต่หากผู้หญิงร้ายขึ้นมา ผู้ชายก็สามารถจะลงโทษผู้หญิงได้ ซึ่งมันสะท้อนให้เห็นว่า เหยื่อข่มขืน กำลังตกเป็นจำเลยสังคม เพราะสื่อมีเนื้อหาที่ตำหนิเหยื่อ มากกว่าผู้ลงมือกระทำผิด
พร้อมกันนี้ ได้มีการยกตัวอย่างละครไทยเรื่องหนึ่ง ที่ในตอนแรกมีพระเอกพยายามล่วงละเมิดทางเพศตัวละครหญิงอย่างไม่เต็มใจ แต่จากนั้น ฝ่ายนางเอกกลับลำยินยอมพระเอกแต่โดยดี จากนั้นภาพได้ตัดไปที่ฉากโรแมนติก ซึ่งภาพด้านหลังแสดงให้เห็นทะเลสาบที่สวยงาม พร้อมทั้งยกตัวอย่างละครดังหลายเรื่องที่สื่อให้เห็นว่า มีการล่วงละเมิดทางเพศเกิดขึ้นในเรื่อง แต่กลับจบลงด้วยดี คือทั้งคู่กลับรักกันในตอนท้าย

ซึ่งฉากเหล่านี้ ที่เป็นดีเอ็นเอฝังอยู่ในละครไทย หาชมได้ง่ายดายผ่านเว็บไซต์ต่าง ๆ ซึ่งแน่นอนว่า เยาวชนชายหญิง สามารถเสพสื่อเหล่านี้ได้ไม่ยาก อาจเกิดการซึมซับให้ผู้หญิงยอมจำนนต่อความรุนแรงทางเพศ

อย่างไรก็ตาม ผลการศึกษา ในปี2557 พบว่า ละครไทยมากกว่า 80% ที่ออกอากาศตลอดทั้งปี มีฉากข่มขืน ล่วงละเมิดทางเพศอยู่ด้วย จนทำให้การข่มขืนดังกล่าวเป็นส่วนหนึ่งของความสัมพันธ์ที่ปกติ

โดยในประเทศไทย เคยมีคดีสะเทือนขวัญฆ่าข่มขืน ปรากฏบนหน้าสื่อต่าง ๆ หลายครั้ง ทั้งยังมีความรุนแรงทางเพศในประเทศ ซึ่งการขัดเกลาทางสังคม บ่มเพาะให้เกิดทัศนคติต่อการล่วงละเมิดทางเพศที่ย้อนแย้ง แม้จะมีกฎหมายมาคุ้มครองเหยื่อ แต่นั่นเป็นเพียงการแก้ไข หาใช่การป้องกันปัญหา


ที่มา  undertheropes.com
comment1:ทำแนวนี้มันขายได้อยู่แล้ว คนก็ดู ผู้จัดก็ได้กำไร เรตติ้งก็สูง

เป็นเราก็แอบลังเลนะ ว่าทำแบบไหนดี
comment1-1:
comment2:ละครไทยบางเรื่อง ไม่ได้สะท้อนสังคมเลย แต่สะท้อนถึงsandanของผู้เขียนบท ว่าต้องสนองตัณหา(ความต้องการ) แบบใหน

ดูหนังจีนกันเถอะครับ ส่งเสริมคุณธรรม
comment2-1:จขกท ชอบดูเกาหลีค่า แต่ญี่ปุ่น จีนก้อชอบดูเหมือนกัน นานๆทีละครไทยจะดู ถ้ามีเรื่องถูกใจ
comment2-2:ผมดูเกาหลีครับ จีนมันหาดูยากอะ ไม่ค่อยโดน ไทยเลิกดูนานละ อุ้มรัก คือเรื่องสุดท้ายที่ดู
comment2-3:หนังจีนที่หาดูยากเพราะช่อง TV ที่เป็นตัวเลขตัวดีเลย ทำกร่างซื้อไปแล้วไม่ฉายเลยหรือฉายดึกมาก ยังดีที่ช่องดิจิตอลทีวีช่องใหม่ๆเอามาฉายเวลาดีๆ ที่ดูกันได้ทุกครบครัว บางช่องมี re-run หรือย้อนหลังก็มี อย่าง Workpoint กับช่อง ONE(ช่อง ONE ย้อนหลังช้าหน่อย 4-5 วันถึงจะได้ดู) ส่วนเกาหลีผมไม่ดูนะครับด้วยเหตุผลส่วนตัว

อย่างเรื่องจอมยุทธ์ทะลุมิติ ที่เคยฉายช่อง PPTV
ตอนนางเอกโดนหนุ่มโรคจิตที่ตามจีบตั้งแต่สมัยเรียนอยู่แล้ว โดนวางยาแล้วหวังจะข่มขืน แต่โชคดีที่พระเอกมาช่วยได้ทัน แล้วไอ้โรคจิตนั้นโดนต่อยสลบเลย 

หรืออีกเรื่อง คุ่วุ่นชุลมุลรัก ตอนที่พ่อบ้านฝู ไปเก็บสมุนไพรแล้วเห็นผู้หญิงกำลังโดนโจรข่มขึน ก็เลยไปช่วยด้วยการเอาด้ามจอมทุบให้สลบ(จริงๆอยากเอาจอบเฉาะแล้ว แต่ไม่กล้า) พอช่วยได้แล้วผู้หญิงคนนั้นก็ปิ้งกับพ่อบ้านทันที

ในสมัยก่อนถ้าข่มขืนเสร็จรู้มั้ยจะเป็นยังไงต่อไป ฆ่าตัวตายไงครับ เพราะผู้หญิงจีนสมัยรักนวลสงวนตัวมาก รักเดียวใจเดียว บางคนโดนบังคับไปแต่งงานกับใครไม่รู้ ที่ไม่ใช่คู่รักจริงๆ ก็ถึงกับฆ่าตัวตายได้เลย

ถ้าเป็นละครไทย ป่านนี้ทั้ง 2 คนนั้นได้เป็นพระเอกแล้ว แต่คนที่ช่วยคงโดนปองร้ายแทน



นี่ล่ะครับ ประเทศอื่นเค้าทำละครเพื่อ"ชี้นำสังคม"ข่มขืนแล้วมีโทษจริงๆ คนที่โดนไม่ได้รู้สึกดีอะไรเลย รู้สึกแย่ด้วยซ้ำไป 

สะท้อนออกมาได้ว่าผู้เขียนบทอยากให้บอกกับสังคมว่า"ข่มขืน=ผิดกฏหมาย และไม่มีใครชอบด้วย ไม่สนุกเลย การใช้ความรุนแรงต่อผู้อ่อนแอกว่ามันไม่ถูกต้องเสมอไป"

ช่วย=พระเอก รักกันจนจบ ตอยแทนบุญคุณ

และยังไม่รวมอีกกรณีนึงคือ จัดเรตติ้งว่า ท ทุกวัย แต่เนื้อหา mung gu กลับเต็มจอ.......



ละคนไทยเรื่องสุดท้ายที่ดูคือ ร้ายรักพยัคฆ์กังฟู กับ เจ้าเวหา ที่ไม่ดูละครไทยเพราะเสียงแอฟเฟคห่วยกว่าเสียงปืนใน Call of Duty อีก ไม่สมจริง(ทีข่มขืนละเอาจริง) พล็อตกลวงโบ๋ เดาได้ว่าจะเป็นยังไงในตอนแต่ไม่ ที่สำคัญ ฉากข่มขืนแล้วเป็นพระเอก......
comment3:วัฒนธรรมของแต่ละชาติไม่เหมือนกันครับ

ละครการข่มขืน ล้วนแต่สะท้อนว่าจะได้รับผลตอบรับจากสังคมอย่างไรบ้าง

สุดท้ายมันก็อยู่ที่ผู้ชมว่าดูแล้วคิดเป็นไหมแค่ไหน ผมกล้ายืนยันว่าไม่มีละครเรื่องไหนที่เชื้อเชิญมาข่มขืน

วิจารณาญาณเป็นสิ่งที่บุคคลพึ่งมี แต่จะมีมากหรือน้อยก็อยู่ที่นิสัย และการบ่มเพาะเป็นรายคนไปครับ
comment3-1:แต่ผมเห็นพระเอกข่มขืนนางเอกแล้วนางเอกชอบพระเอก มันชวนให้ผมเข้าใจว่าเราควรข่มขืนสาวๆเพราะจะทำให้เธอชอบเราไหม
comment3-2:ไอ้ค่านิยมพระเอกข่มขืนนางเอกเพราะโกรธ แล้วค่อยมากลับใจ คนดูควรร่วมกันประนาม ผู้จัดหรือคนเขียนบทประเภทนี้
comment3-3:ประเด็นที่สำคัญเราว่าเพราะละครไม่เคยนำเสนอว่า การข่มขืนคือการทำผิดกฏหมายต่างหาก และพระเอกไม่เคยโดนดำเนินคดีเลยซักเรื่องซึ่งมันบิดเบือนบันทัดฐานที่สังคมพึงเอาเป็นแบบอย่าง 

การที่ให้คนดูคิดและตัดสินใจเอาเองว่าควรเอาเปนแบบอย่างดีไหม นี่ก้อดูจะไม่รับผิดชอบต่อสังคมเกินไปหน่อยนะ
comment3-4:เราจำได้ว่าเคยมีดาราตลกหรืออะไรซักอย่างที่มีชื่อออกมาให้สัมภาษณ์ว่าแต่งงานกับภรรยา 
จุดเริ่มต้นของเขาคือชอบ  เลยปล้ำเลย  เค้าให้สัมภาษณ์แบบนี้ออกอากาศจริงๆ นะ  (แต่จำไม่ได้จริงว่าใคร) ตอนนั้นกำลังเล่นคอมอยู่หันไปดูแบบ หือ???? เลย นี่พูดเล่นพูดจริงวะเนี่ย  แล้วตัดไปสัมภาษณ์ภรรยาเค้าก็บอกว่าเพราะอีกฝ่ายทำดีด้วย ก็เลยยอมแต่งงานอยู่ด้วยกัน

เรานี่แบบ งงมาก เรื่องแบบนี้มันน่าเอามาเล่าออกอากาศด้วยเหรอ  
งงที่สอง คือไอ้เรื่องที่คนบอกว่าข่มขืนมันก็แค่ในละคร  แต่ชีวิตกลับมีเรื่องอย่างงี้เกิดขึ้นจริงๆ 

สำหรับคู่นี้มันยังดีที่ฝ่ายหญิงไม่ได้เอาเรื่องอะไร เพราะอีกฝ่ายทำดีด้วย หรือทำลงไปเพราะชอบ (ถึงแม้จฟังแล้วแหม่งๆ ก็เหอะ)
แต่ถ้ามองกลับกัน มันก็ไม่ยุติธรรมสำหรับผู้หญิงมากเกินไปไหม  ผู้ชายชอบคิดว่าปล้ำเอาทำเมียยังไงก็ดูแลนึกจะปล้ำก็ได้เลยงั้นเหรอ คิดถึงจิตใจของผู้หญิงที่ถูกกระทำบ้างมั้ยอะ ถ้าผู้หญิงไม่มีใจจริงๆ นี่มันฆ่าเขาทั้งเป็นเลยนะ = =
comment4:เรามองเห็นการข่มขืนในละครไทยเป็นเรื่องปกติเหมือนกัน 
เราไม่รู้สึกต่อต้านอะไรในละคร ออกจะชอบและอยากให้นางเอกเอาคืน หรืออยากให้พระเอกตามง้อนางเอก
แต่ทำไมพอมีข่าวข่มขืนจริงออกมาแล้วเรากลับไม่ชอบข่าวแบบนั้น
comment5:ก็เพราะไทยมองการกดขี่ ข่มเหง ศักดิ์ศรีของเพศหญิงเป็นเรื่องปกติกันแล้วไง 

slut shaming, misogyny มีให้เห็นแทบทุกวันตามความคิดเห็นในพันทิป  สังคมวัยทำงาน วัยรุ่น หรือแม้แต่สังคมคอละครที่เอามาวิจารณ์กัน
comment6:เห็นคู่กรรมก็มีซีนแบบนี้ 
มีใครกล้าตำหนิคนแต่งมั้ยล่ะ?

ส่วนใหญ่ก็ได้แค่อ้างว่า ณ ตอนแต่ง สมัยก่อน บริบทสังคมมันไม่เหมือนตอนนี้ฯลฯ... ก็ทนกันไป
comment6-1:ตอนแต่ง คนแต่งอายุแค่ 18  ก็คิดได้แค่นั้น
แต่พอคูณทมยันตีโตขึ้น ก็เขียนนิยายเชิงลึกอย่างล่า และ อันตราคนี 
ที่เสนอการข่มขืนเปลี่ยนไปเลย ดาร์กมากๆ 
แต่ผมชอบ 2 เรื่องนี้มาก  แล้วก็ไม่กลับไปอ่านคู่กรรมอีกเลยครับ
comment6-2:มองอีกมุม ผมว่า คุณทมยันตี มีสิทธิ์กลับมาอิดิทหรือแก้ไขคู่กรรมใหม่ได้
เหมือนกับกิมย้งที่สามารถอิดิทมังกรหยกใหม่ได้อยู่เรื่อยๆ
comment7:มันก็จริงอ่ะ
แต่หนังฝรั่งพอนางเอกโดนข่มขืน คือ คนที่โดนมันก็เกลียดจริงๆไม่มีแบบมารักทีหลังด้วยแม้จะอยุ่ด้วยกัน ทำร้าย แต่ผุ้ญก้พยายามหนีออกมาตลอด คือมันอยุ่ที่คนสร้างว่าจะทำให้คนดูรุ้สึกแบบไหน แต่ของฝรั่งคือคนที่มาฉุดเขาไปเป็นภรรยา กักขัง ข่มขืน มันโคตร โรคจิต น่ากลัวอ่ะ -*- แล้วเขาไม่ได้เอาหน้าตาหล่อๆมาเล่นด้วยนะ  [Spoil] คลิกเพื่อดูข้อความที่ซ่อนไว้เผอิญเปิดเจอเรื่องนึงอ่ะ
comment7-1:เรื่องไรอ่า
comment7-2:3096 Days หรือเปล่าคะ 
สร้างจากเรื่องจริง
โรคจิตมาก สงสาร ผญ
comment7-3:7-1 จำชื่อไม่ได้ค่า== จำได้แต่พล็อตเรื่อง 5555ซอรี่น้า


7-2 ไม่แน่ใจ ถ้าเป็นตามนี้> [Spoil] คลิกเพื่อดูข้อความที่ซ่อนไว้ โรคจิตปิ๊งนางเอกแต่เด็กกี่ขวบจำไม่ได้ ลักตัว ขังใต้ดิน  ห้องใต้ดินของครบแม้แต่ส้วม ซื่อเซาวเบาท์ให้ นางเอกอ่านสือออก หนีออกมาตอนล้างรถขาวตอนโรคจิตคุยมือถือ สุดท้ายตายเพราะรถไฟล่ะก็  คงใช่ค่ะ  โคตรหดหู่ ผุ้ญน่าสงสารมากๆ แบบถ้าไม่ตายอีกคนก้ต้องตายอ่ะถ้าจับได้ตอนหนีออกมา ทำขนาดนั้น เผอิญแม่เปิดเจอ --' เลยดูก็ดู
comment7-4:ถ้าเนื้อเรื่องประมาณนี้ก็ใช่ครับ 3096days
comment7-5:ขอบคุณค่ะ 
ไม่คิดว่าเป็นเรื่องจริงเลยค่ะ หนังโคตรกดดัน  มันโหดร้ายทารุณไปมาก ==;
comment7-6:อันนี้สร้างจากเรื่องจริง เป็นเรื่องของหญิงชาวออสเตรียชื่อ Natascha Kampusch  ใครอยากรู้รายละเอียดลองไป google ดูนะคะ  เป็นหนังที่ดูแล้วหดหู่น่าดู แต่ชีวิตจริงดันหดหู่มากขึ้นไปอีก   ตอนดูจบเราไปค้นประวัติกับข่าวอ่านต่อนิดหน่อย  จำได้ว่าอ่านสัมภาษณ์อยู่อันนึง ตัวเหยื่อเค้าก็บอกนะว่าไม่อยากพูดถึงตัวผู้ชายมาก เพราะถึงแม้จะถูกลักพาตัว กักขัง ข่มขืน ทำร้ายร่างกายสารพัด แต่ความสัมพันธ์ของเธอกับเค้าก็ค่อนข้างซับซ้อน คือส่วนนึงในใจเธอก็เหมือนผูกพันกับเค้าจริงๆ  เพราะเธอถูกลักพาตัวไปตอนยังเด็กมากและถูกขังไม่ให้เจอโลกภายนอกเลย ทั้งโลกเธอมีแค่ผู้ชายคนนี้คนเดียว   ขนาดตอนที่รู้ว่าผู้ชาย [Spoil] คลิกเพื่อดูข้อความที่ซ่อนไว้ฆ่าตัวตายเพื่อหนีความผิดหลังทราบว่าเธอหนีไปได้ เพราะรู้ว่าตำรวจต้องตามมารวบตัวเค้าแน่  พอเธอทราบเธอก็ร้องไห้นะ  แต่สิ่งที่เค้ากระทำกับเธอมันก็โหดร้ายเกินกว่าจะให้อภัยและเกินกว่าจะทนอยู่ด้วยได้ สุดท้ายเธอจึงต้องหาทางหนีออกมา (ผู้ชายจะเป็นแนวคุ้มดีคุ้มร้าย เดี๋ยวดีใส่ เดี๋ยวก็ทำร้ายร่างกายจนปางตาย)  

คือเราอ่านแล้วไม่ได้รู้สึกโรแมนติกอะไรหรอกนะ  กลับกันกลับรู้สึกสงสารมากกว่า การที่ผู้ชายคนนี้ทำกับเธอแบบนี้มันทำชีวิตเธอไขว้เขวบิดเบี้ยวไปเลย  แม้กระทั่งความรู้สึก โอเคว่ามันคงไม่ใช่ความรักแน่ๆ เพียงแต่การที่ต้องอยู่ในสภาวะแบบนั้น สัญชาตญาณการเอาตัวรอดทำให้เธอต้องยึดติดกับเค้าไว้  ทั้งๆที่เกลียดก็เกลียด แต่พอเค้าจากไปมันก็คงใจหาย  ก็ไม่รู้ว่าหลังเหตุการณ์เธอใช้ชีวิตอยู่ด้วยความรู้สึกอย่างไรบ้าง แต่คงไม่ปกติไปทั้งชีวิต  ดีว่าตอนหลังเธอก็กลายมาเดินสายเล่าเหตุการณ์ที่เกิดขึ้น ก็เป็นการได้ช่วยคนอย่างหนึ่ง ให้เรื่องนี้เป็นอุทาหรณ์หรือเป็นแรงบันดาลใจให้คนอื่นในการใช้ชีวิตหลังจากผ่านเรื่องร้ายๆมา  ก็หวังว่าผลจากการช่วยคนในส่วนนี้จะช่วยให้เธอได้ใช้ชีวิตได้อย่างรู้สึกดีขึ้น
comment8:สิ่งที่เบื่อที่สุดในละครไทย คือ ละครที่พระเอกทำเลวทั้งหลาย ต้องเขียนบทให้นางเอกท้อง 
ไม่ว่าจะข่มขืน หรือ แก้แค้น หลอกลวงให้รัก จนยอมมีอะไรด้วย

มันกลายเป็นกุญแจสำคัญ ที่ทำให้ผู้หญิงต้องอยู่ในภาวะจำยอม ทั้งที่ผู้ชายมันทำเลว
หล่อนต้องลดทิฐิเพื่อลูก เพื่อครอบครัวที่อบอุ่น ลูกจะได้มีพ่อ
อิพระเอกก็ทำดีสารพัด ถ้านางเอกไม่ยอมง่ายๆ สุดท้ายคนดูก็กลับมาด่านางเอก
ว่าจะทิฐิไปทำไม รำคาญนางเอก พระเอกทำเพื่อหล่อนขนาดนี้
comment9:เราเข้าใจทั้งในแง่เชิงวรรณกรรมและสภาพสังคมจริงๆ
ละครหรือนวนิยายมันมาจากจินตนาการด้วย  นั่นแปลว่าไม่ใช่เรื่องจริง   บางครั้งมันต้องมี  สิ่งที่เรียกว่า conflict  เพื่อยั่วความน่าสนใจให้คนอ่านหรือคนดูติดตามต่อ
เช่น  พระนาง เกลียดกันแทบตาย ทำไมจึงกลับมารักกันได้  มีเหตุการณ์ใด  หรือคำพูดใดเป็นจุดพลิกผัน
วัฒนธรรมไทย  สร้างความลำบากในการวางตัวให้กับนางเอก  ถ้าสมยอมก็กลายเป็น แรด ร่าน  ไม่รักนวลสงวนตัว (แต่พระเอกมีความปรารถนาในตัวนางเอกอย่างมาก และเจ้าหล่อนก็แอบมีใจ)  จะขัดขืนไม่ยินยอม  เรื่องก็ไม่ดำเนินต่อ   จึงเป็นเหตุให้นักแต่งสมัยก่อนให้พระเอกใช้กำลังบังคับไปเสีย  
ลักษณะการข่มขืนในบทประพันธ์ในสมัยก่อน  ถ้าเป็นพระเอกนางเอก จะออกมาเป็น  ปากว่าตาขยิบ  แบบปากบอกว่าไม่ แต่ใจว่าให้เอาเลย  มือขยุ้มหัวพระเอกเข้ามาอะไรแบบนี้  อันนี้มันเป็นชั้นเชิงของผู้หญิงว่าชั้นก็ไม่ได้ง่ายนะ  มีความยับยั้งชั่งใจอยู่บ้าง
แบบนี้เราไม่เรียกข่มขืน  ผู้ชายก็ไม่คิดว่าเป็นการข่มขืนด้วย
แต่ถ้านางเอกสู้สุดฤทธิ์  เอามือจิ้มตาพระเอก  ต่อยลูกกระเดือกเตะถีบ  แล้วพระเอกยังจะรุกต่อ  ใช้กำลัง ตบหน้า   หรือมอมยาแบบนี้ถือเป็นการข่มขืนจริงๆ ซึ่งเราไม่เห็นด้วยถ้าจะมีภาพแบบนี้ในละคร หรือ นิยายในปัจจุบัน

ในซีรี่ส์ต่างประเทศบางเรื่องที่เป็นที่นิยม  เช่น  desperated housewife
มีทั้งเรื่องของการคบชู้ นอกใจ  มีกิ๊ก โกหกไปจนถึงฆาตกรรม
ในตัวละครหลัก   ถามว่าประเทศเขาส่งเสริมค่านิยมเหล่านี้หรือไม่  เท่าที่ทราบ  สังคมอเมริกันถือสามากเรื่องการนอกใจ  แต่ละครก็คือละคร มีไว้บันเทิงให้เลือกเสพ  และใช้วิจารณญาณประกอบ
comment9-1:ตปท.เค้ากำหนดช่วงเวลา หรือมีเรทในการฉายไง  ซึ่งบ้านเราก้มีจัดเรท แต่ผลไเป็นไงก้รู้ๆอยู่ ประเด็นไอ้ละครที่ฉากรุนแรงต่างๆ ใช้กำลัง ข่มขืน มันล้วยฉายอยู่ในช่วงไพร์มไทม์ ซึ่งช่วงเวลาที่มีคนทุกเพศทุกวัยนั่งดูอยู่ไง
comment9-2:คิดว่าเราควรเริ่มเปลี่ยนจากเรื่องการslut shamingของไทยก่อนเลยค่ะ
เปลี่ยนความคิดที่ว่าการมีความต้องการของผู้หญิงเป็นเรื่องเลวร้าย น่าละอายกันซักที
comment10:ละครน้ำเน่าขายดี  แต่ละครน้ำดีขายไม่ได้   ส่วนหนึ่งก็คงต้องโทษคนดูนี่แหละ
comment11:ถ้าพระเอกหน้าตาไม่หล่อ คงไม่จบแบบแฮปปี้หรอก 
แล้วในชีวิตจริง  
ถ้าคนหน้าหล่อระดับพระเอกในละคร เขาคงไม่ต้องลงทุนปล้ำหรือข่มขืนใครเขาหรอกค่ะ  สาวรุมเพียบอยู่แล้ว
comment12:มองว่ามันเป็นมายาคติที่ฝังรากลึกมาตั้งแต่สมัยก่อน ผู้หญิงสมัยก่อนนั้นเป็นผู้หญิงรักนวลสงวนตัว เรียบร้อย ไม่ค่อยก๋ากั๋น หรือกล้าในเรื่องเพศเท่ากับสมัยนี้ เมื่อมีผู้หญิงที่กล้าที่จะเปิดเผยในเรื่องแบบนี้ อาจจะถูกมองเป็นผู้หญิงไม่ดี หรือหญิงชั่ว ผู้หญิงในสมัยก่อนจะมีข้อจำกัดเยอะมากกว่าในสมัยนี้ และบทนางเอกเป็นบทตัวแทนผู้หญิงที่มีความดีงามตามครรลองของสังคม ในขณะเดียวกันผู้หญิงที่มีความคิดความอ่านกล้าในเรื่องเพศจะถูกยกมาเป็นนางร้ายซึ่งอยู่ด้านตรงข้ามกับนางเอก เมื่อตัวนางเอกคือความดีงาม คนแต่งหนังสือ หรือทำละครจึงรักษาภาพลักษณ์ความบริสุทธิ์ดีงามของนางเอกไว้ และเมื่อพระ-นางต้องมีความสัมพันธ์โดยที่ไม่ได้แต่งงาน ก็จะใช้การข่มขืนมาเพื่อรักษาความดีงามของนางเอกเอาไว้ เพื่อไม่ให้ดูเป็นผู้หญิงที่ง่ายจนเกินไป เพราะเท่าที่ดูๆมา ย่าๆยายๆของเราจะปลูกฝังลูกหลานมาตลอดในเรื่องของการอย่าแบก่อนแต่ง นั้นทำให้การข่มขืนเป็นทางออกที่จะไม่ทำให้ภาพลักษณ์ของนางเอกดูแย่ และผูกเรื่องตรงนี้นำไปสู่ความสมหวังของพระ-นาง ซึ่งมายาคติแบบนี้ถูกฝังรากผ่านวัฒนธรรมจากนิยายเก่า ละครเก่าที่ถูกหยิบออกมาทำในแต่ละยุคสมัย 

แต่ในสมัยนี้ สังคมเปิดกว้างมากขึ้น ผู้หญิงมีอิสระเสรีในการใช้ชีวิตมากขึ้น และรู้จักพึ่งพาตัวเองไม่เป็นแบบผู้หญิงสมัยก่อนที่อยู่ใต้อำนาจชาย พวกเธอมีอิสระแม้ในเรื่องการเปิดกว้างเรื่องเพศ และเริ่มตระหนักรับรู้กับสิทธิของตัวเองมากขึ้น เมื่อการข่มขืนในละครถูกส่งผ่านมายังในยุคสมัยนี้ เลยทำให้ผู้หญิงสมัยนี้เริ่มรู้สึกว่าการข่มขืนในละครไทยมันเป็นการคุกคามสิทธิของผู้หญิงและเกิดอาการรับไม่ได้ และพยายามมีการเรียกร้องให้ละครแนวนี้หายไป แต่ก็ต้องยอมรับว่าละครแบบนี้ก็ทำเรตติ้งดี รายได้งามให้กับสถานีเหมือนกัน

ปล. เราวิเคราะห์มาจากความคิดของเรา ใครไม่เห็นด้วย และไม่พอใจอย่าด่าเรา เราไม่สู้คน
comment12-1:อธิบายได้กระจ่างดีมากครับ
ผมเองก็เข้าใจตามนี้แต่อธิบายแบบนี้ไม่เป็น
comment13:เป็นสิ่งหนึ่งที่ไม่ชอบในละครไทย ไม่ว่าจะนางเอกโดนพระเอกปล้ำ&ข่มขืนหรือในละครบางเรื่องที่นางร้ายโดนผู้ร้ายข่มขืนหลังจากที่ปองร้ายนางเอกไม่สำเร็จ อยากให้เลิกมีฉากพวกนี้ซะที
comment14:ด่าคนแต่งกับคนสร้างไม่ได้หรอก ในเมื่อเอามาขายแล้วยังมีคนเสพอยุ่จำนวนมาก
comment15:คงต้องแยกบริบทของฉาก Featuring เป็นส่วนๆ

รักกันแล้ว Featuring กัน ---- อันนี้ปกติทุกชาติเค้าก็ทำกันไม่ได้เป็นเรื่องเสียหาย  ....คนรักกัน คบกัน พร้อมจะมีอะไรกัน มันเป็นเรื่อง Make Sense สำหรับทั่วโลก 

ไม่รักกันแล้ว Featuring กัน --- มันคือการข่มขืน และ กระทำชำเรา ตามกฎหมายไทยและกฎหมายทั่วโลก ...หากจะ Make Sense ผู้หญิงต้องเกลียดและไปฟ้องร้องกับตำรวจว่าผู่ชายคนนี้ข่มขืนฉัน ใช่ไหมหล่ะครับ แต่ละครไทยไอ้บทตบจูบ หรือ ปล้ำแบบอีกฝ่ายไม่ยินยอม สุดท้ายผู้ชายไม่ผิด ไม่โดนลงโทษ แถมได้รักกับผู้หญิงอีก ....มันโคตะระ ไม่สมเหตุสมผลเอาเสียเลย

ถามว่าหนังสือรุ่นเก่าเขียนไม่ดีใช่ไหม ขอตอบว่า ไม่ใช่ครับ.....แต่มันเป็น Structure การเขียนแบบสร้างขัดแย้งสุดขั้ว ให้คนอ่านสงสารและเห็นใจและน่าติดตามผลที่ตามมา(เฉพาะคนอ่านหนังสือ) แบบ แต่เอามาทำละครที่ให้ทุกคนดู ไม่ว่าจะเด็ก วัยรุ่น ผู้ใหญ่ คนแก่ มันเป็น Mass ก็จะควบคุมผลกระทบได้ยากกว่า ต่างประเทศที่เค้าค่อนข้าง Concern ผลกระทบเรื่องการกดขี่ทางเพศ (เจริญแล้ว) จะเลี่ยงเรื่องแบบนี้จากละครไป

พอดีประเทศไทยยังไม่ค่อยเจริญ เรื่องการกดขี่ทางเพศแบบบันเทิงๆ ถือว่าสนุกและน่าลุ้น

ผมก็ดูละครไทยนะครับ อย่าง ข้าบดินทร์ วัยแสบ เจ้าบ้านเจ้าเรือน
comment15-1:ขอบคุณที่สอนภาษาอังกฤษค่ะ
comment16:ผมเคยอ่านบทความเต็มนะ คนเขียนเป็นครูสอนในไทย 
เค้าได้ยินประโยค"กูจะยัดเยียดความเป็นผัวให้"ที่นักเรียนชายพูดกับนักเรียนหญิง(น่าจะพูดกันเล่นๆ) แต่เค้าตกใจมากที่มันมาจากละครในไทย
comment17:ก็จริงนี่ เรื่องไหนมีแบบนี้เราไม่ดูเลย แต่เห็นหลายคนฟินกันนี่คะ ฉากแบบนั้น ไม่รู้โดนจริงจะฟินกันอยู่มั้ย
อะไรกัน ฟินกันเข้าไปได้ยังไง
comment18:Vote แบบรัวๆๆๆๆๆ
comment19:จำเลยรัก ทั้งกักขังหน่วงเหนี่ยวข่มขืน ครบ
comment19-1:สวรรค์เบี่ยงก็เช่นกัน พระเอกจับนางเอกไปขัง ข่มขืนแล้วข่มขืนอีกจนนางเอกท้อง 
แต่ดังมากและรีเมคมาแล้วหลายรอบ  เอ่อ... -*-
comment19-2:พระเอกจำเลยรักนี่เข้าข่ายโรคจิตครบเลย
Kidnap, bondage, torture and rape
น่ากลัวมากกกกก

ขาดแค่ฆ่าอย่างเดียว ถ้าทำมันก็ฆาตกรโรคจิตแล้ว
comment19-3:นิยาย จำเลยรัก พระเอกไม่ได้ล่วงเกินทางเพศ นางเอกค่ะ แค่เอามากักขัง แต่ไม่ได้ทรมานให้ทำงานหนักหรือทำร้ายร่างกายนะคะ ไม่เข้าใจเหมือนกันว่าทำไมเวอร์ชันแอฟ อั้ม ต้องมาใส่ฉากแบบนี้ลงไป

สวรรค์เบี่ยง ก็เหมือนกัน ในหนังสือพระเอกปล้ำนางเอกหนเดียว เสร็จปุ๊บนางเอกหนีออกจากบ้านเลย ไม่ได้มีมากักขังกอดปล้ำทรมานซ้ำซาก

rape fantasy นี่เลิกเสียทีเถอะ
comment20:คนเขียนๆมาออกมาสนองนี้ดตัวเอง คนดูมันชอบ คนสร้างมันเลยยิ่งทำเข็นพลอตแบบนี้ออกมาถี่ๆ เพราะคนดูมันชอบ
และจำนวนคนดูที่ชอบ มันเปนจำนวนหลายล้าน
คิดดูแล้วกันประเทศจะเปนไง
comment21:รณรงค์ข่มขืนให้ประหาร

แต่ในละคร พระเอกข่มขืนนางเอก นั่งฟินกันหน้าจอซะงั้น
comment21-1:หูย โดนมาก
comment21-2:คิดเอง คนเดียวนะคนที่ชอบก็คงอยากโดนแบบนั้นมาก ถึงฟินกระจาย
comment22:อ่านเรื่องเดียวกันแต่คนละโพสต์คนละห้อง  คอมเม้นต์ต่างกันมาก...แปลกดี  

อาจารย์ฝรั่งเขียนบทความ วัฒนธรรมการ ‘ข่มขืน’ ในประเทศไทย ที่สื่อนำเสนอให้กลายเป็นเรื่อง ‘ธรรมดา’ !!?
http://pantip.com/topic/35003835
comment22-1:กระทู้เราเอง ก็เจ็บปวดค่ะ
comment23:ถ้าต้องการสะท้อนสังคมจริงๆ

ตั้งแต่ผู้ประพันธ์ มาจนถึงผู้เขียนบทโทรทัศน์ต้องปรับทัศนคติกันใหม่
ส่วนมากคนแต่งก็เป็นผู้หญิงกันอยู่แล้ว
ลองคิดดูบ้างสิว่า มีคนที่เราไม่ได้รักมาข่มขืนเรา
มันทุกข์ทรมานแค่ไหน
แล้วโปรดให้คนเหล่านั้นได้รับโทษด้วย
ไม่ใช่ให้นางเอกต้องจำทนกับสภาพแบบนั้นแล้วต้องยอมรับรักในที่สุด
มันคือความย้อนแย้งที่ผลักภาระทุกอย่างให้ตัวละครหญิง
แล้วตัวละครชายก็ลอยตัวไป ไม่ได้รับโทษอะไรทั้งนั้น

แล้วไม่ต้องมาอ้างว่าคนดูควรจะมีวิจารณญาณ
ถ้าคนดูมันมีวิจารณญาณ มีศีลธรรม รู้จักแยกแยะอ่ะนะ
มันไม่มีข่าวฆ่าข่มขืนรัวๆ แบบทุกวันนี้หรอกคุณ

แล้วไม่ต้องมาประชดนะคะว่าต้องเขียนนิยายโลกสวย
ถ้าคุณจะให้มีบทข่มขืนจริงๆ โปรดให้ตัวละครที่ข่มขืนได้รับโทษตามกฏหมายก็พอค่ะ

พูดเลยค่ะว่าเกิดมา 20 กว่าปีนี้ ยังไม่เคยได้ยินเรื่องราวคุณพ่อคุณแม่ของใครที่ไหน "ข่มขืนใจจนรักกันได้ในที่สุด"
คลุมถุงชนก็พอมีค่ะ แต่ไม่ได้ "ข่มขืน" แม้ฝ่ายหญิงจะไม่ได้รัก แต่ก็ยอมรับเงื่อนไข และรับรู้แล้วว่าชายคนนี้จะมาเป็นสามี
ดังนั้น คุณอย่ามาพูดว่า สะท้อนสังคม
ถ้าสะท้อนสังคมจริง การที่โดนข่มขืน ต้องโดนประณาม และเรียกร้องให้ประหารชีวิต เหมือนที่เป็นข่าว
ไม่ใช่ยกย่องเชิดชูให้เป็นพระเอกของเรื่อง

โปรดรับรู้ไว้ได้เลยว่า การที่คนๆ หนึ่งจะ "ข่มขืน" ใครได้นั้น จิตใจเขาไม่ปกติแน่นอน
คุณยอมให้คนจิตใจวิปริตผิดเพี้ยนแบบนี้หรือมาเป็นพระเอกของเรื่อง 

ปล. โปรดอย่าอ้างแง่วรรณกรรมเลยค่ะ
วรรณกรรมนั้นควรจะสอดแทรกแง่คิดอะไรไว้บ้าง
พวกนิยายประโลมโลกแนวข่มขืนแล้วนางเอกกลับมารักนี่มันให้แง่คิดอะไร?
เราจะทำร้ายจิตใจฝ่ายหนึ่งมากมายแค่ไหนก็ได้ ถ้าวันนึงเรากลับใจได้แล้วเราทำดี อีกฝ่ายก็จะยอมให้อภัย?
ในชีวิตจริง มันไม่จำเป็นต้องเป็นแบบนี้เสมอไปนะคะ 
แล้วแนวคิดแบบนี้ก็ไม่ดี เราควรจะสอนให้คนทำดีต่อกัน มากกว่าจะปลูกฝังค่านิยมว่า ทำเลวมากๆ ก็ได้ เดี๋ยวทำดีกลบเกลื่อนก็หายกันแล้ว
comment24:นอกจากจะโทษนักเขียน ผู้จัดละคร มันก็ต้องโทษคนดูด้วยที่ไม่สนับสนุนละครที่มันมีเนื้อหาสาระดีๆ 
เพราะ ละครที่ทำให้การข่มขืน การใช้กำลังเป็น เรื่องผิดกฏหมาย หรือ ทุกข์ทรมานสำหรับผู้โดนกระทำมันก็พอมีเหมือนกัน แต่แนวนี้เรทติ้งมันน้อยไง ต่อให้ทำดีแค่ไหนก็ขายไม่ได้คนดูพวกที่ไม่เปิดใจรับ กับ แฟนละครขาประจำจะไม่ดู บอกน่าเบื่อไม่สนุก
comment25:ละครไทยไม่ได้สะท้อนสังคมครับ
แต่มันชี้นำต่างหาก
------------
ถ้าผมเป็นผู้กำกับ จะให้ผู้ลงมือ (พระเอก) 
ถูกแจ้งความดำเนินคดีครับ
แล้วเนื้อเรื่องจะโฟกัสไปที่การดำเนินคดี
พระเอกผู้ร่ำรวยจะชนะการประมูล
ซื้อความยุติธรรม และผลลัพธ์ก็คือ
เวลาก็ล่วงเลยไป จนหมดอายุความ
นางเอกผู้เป็นเหยื่อตัดสินใจฆ่าตัวตาย
------------
สะท้อนสังคมมั้ยล่ะเธอ
ให้คนดูรู้สึกอิ่มเอม
เหมือนการติดตามเอาใจช่วย 
Ned Stark แห่ง Game of Throne
comment25-1:อ่านแล้วอยากให้มีละครจริงๆเลย5555 คงโคตรสะท้อนสังคม
comment26:ถ้าไม่มีฉากที่เกี่ยวกับ Sex. ไม่ว่าจะใช้กำลังหรือสมยอม มันจะขายลำบาก
comment27:ผมว่า นิยาย มันก็คงมีส่วน base on กับวัฒนธรรม ของประเทศนั้นๆ อยู่บ้างแหละ
ถ้าไม่งั้น ไอ้ความที่เชื่อว่า ฝรั่ง ญี่ปุ่น มีวินัยสูง ที่ผมรับรู้อยู่ มันก็คงเป็นความเชื่อผิดๆทั้งหมด เพราะผม ไม่เคยไป เมืองนอก
comment28:มันต้องด่าคนที่ทำครับ กรูไม่สนใจหรอกว่าผลมันจะเป็นยังไง 

ขอแค่ละครกรูขายได้มีคนดูเยอะเรทติ้งสูง ทำเงินได้เยอะ โด่งดัง แค่นั้นพอ..

ขาดความรับผิดชอบต่อสังคมมากๆ 

ผมว่าคนที่ไม่ให้ลูกดูละครเยอะ แต่คนที่ให้ลูกดูนั้นเยอะกว่ามากๆๆๆๆๆๆๆ และละครพวกนี้มันมีแต่ความ..."ต่ำ"...

บ่งบอกถึงสมองคนทำได้เป็นอย่างดี





***** tex *****
comment29:เห็นด้วยอย่างยิ่งค่ะ
เมื่อรับรู้ถึงปัญหาก็ควรแก้ให้ตรงจุด เลิกทำละครแบบนี้ได้แล้วค่ะ
ไม่เกี่ยวหรอกนะคะ ว่าต้องทำแนวนี้เท่านั้นถึงจะได้เรตติ้งดีๆ 
แค่ผู้ทำใส่ใจทุกบทบาทของตัวละคร ให้เหตุผลในแง่ดีทั้งไม่ดี ละครก็จะน่าติดตามแล้วละค่ะ
comment30:มันอยู่ที่หนังหน้าล้วนๆ

หน้าตาดี,พระเอก ข่มขืนไม่ผิด

หน้าตาห่วย,ตัวโกง โคตรเลวเลย

แปลกไหม ทั้งๆที่เป็นการกระทำที่เหมือนกันแท้ๆ
comment31:จริงๆ เรื่องการข่มขืน ถ้ามองในมุมที่ว่ามันคือ "รสนิยมทางเพศ" แบบหนึ่ง มันก็เป็นแค่รสนิยมทางเพศ แบบที่ว่าต้องมีการดิ้นรน ขัดขืนให้ต้องออกแรง ซึ่งหลายคนมีรสนิยมแบบนี้ ขนาดในเว็บหนังโป๊ยังมีการจัดหมวดหมู่ Rape ไว้เลย แต่มันคือการแสดงไง มันต้องระบุไว้ชัดเจนว่าทั้งหมดเป็นการแสดง ผู้แสดงอายุมากกว่า 18 อะไรก็ว่าไป

ซึ่งข้อแตกต่างระหว่างไทยกับฝรั่งก็คือ ฝรั่งเขาแยกออกชัดเจนว่านี่คือการแสดง และมันอยู่ในหมวดหนังโป๊ คนที่เข้าถึงได้ต้องบรรลุนิติภาวะแล้วเท่านั้น แต่ของไทยนี่คือเอามาฉายให้ใครดูก็ได้ แถมยังมีเนื้อเรื่องทำนองว่าข่มขืนแล้วฝ่ายที่โดนข่มขืนกลับกลายมาเป็นความรักในภายหลังอีก
comment32:ตาางประเทศละครหนังติดเรทแบ่งออกชัดเจนเข้มงวดกว่า  
บ้านเราทำเป็นห้ามแต่กลับแต่กลับมีฉากอุปมาอุปมัยการร่วมเพศแบบคนทั่วไปดูได้  และเสี้ยมสอนคนให้เอามาใช้ในชีวิตจริงเพราะละครชี้นำ
อย่าเรียกว่าสะท้อนสังคมมันสะท้อนรสนิยมคนทำละครบ้านเรามากกว่า

ถ้าทำละครข่มขืนแบบสะท้อนสังคม ต้องแบบเรื่องล่า ซึ่งมันตรงประเด็นเห็นความรุนแรงต่อผลชัดเจน
comment33:ง่ายๆ คือไม่อยากจะให้เอาเรื่องแต่ง, หรือว่ามันเป็นวรรณกรรม มาอ้าง ว่าแล้วแต่จินตนาการของผู้แต่ง มันไม่ใช่สาเหตุ หรือจุดเริ่มต้นของปัญหาครับ

ปัญหาคือการเผยแพร่ ที่นำไปสู่การสร้างทัศนคติ หรือมุมมองต่อปัญหานี้ อย่างผิดทิศผิดทาง

การฉายในช่วงที่เด็กทุกวัยเข้าถึงได้ ละครเย็น-ไพรม์ไทม์ หาเสพได้ง่าย ชนิดว่า ไม่อยากดู แต่ถ้านั่งอยู่หน้าทีวีเฉยๆ เดี๋ยวพ่อ-แม่-พี่น้อง ก็กดดู ก็ดูตามๆ กัน
การให้โทนเรื่อง-ดนตรีประกอบ ที่ออกไปในทางหวานแหวว, โรแมนติค, จัดแสง-สีของเนื้อเรื่องให้ดูสว่าง, พยายามชักนำโทนของเรื่องให้ไปในทางบวก หรือในกรณีที่เป็นการข่มขืนเพื่อลงโทษ ก็จะเน้น flash back ย้อนความผิดของนางร้ายที่ก่อ, ผู้กระทำ มักไม่ใช่ตัวเอก มักเป็นตัวโจร, ชอบสื่อคำพูดด้วยการอ้างถึงธรรมมะว่า "กรรมตามสนอง" ให้โทนเรื่องไปในทางเข้าสู่บทสรุปของตัวร้าย หรือใกล้เข้าสู่จุดจบ -- ซึ่งต่างจากของต่างประเทศที่ไม่ว่าจะเป็นเนื้อเรื่องแนวไหน การข่มขืน จะดูหดหู่ มืดมน ชวนอึดอัด และดูขยะแขยง

นี่ต่างหาก ที่ผมมองว่าเป็นสาเหตุของสร้างวัฒนธรรมข่มขืนในละคร ซึ่งผู้สร้าง-ผู้จัด-ผู้ฉาย ชอบเหลือเกินที่จะนำเสนอ เพียงเพราะเงิน ไม่สนใจปัญหาสังคมที่ตามมา และเมื่อโดนกล่าวโทษ ก็มักจะโบ้ยใส่กันไปมา และการโบ้ย มักจะจบที่คนดู ซึ่งถ้าพวกคุณหยุด คนดูก็ไม่เรียกร้องอยากจะเสพกันขนาดนั้นหรอก จริงอยู่ว่าตลาดต้องการ แต่ถ้าไม่สนองจุดนี้ ไปหาจุดขายอื่นที่มันจรรโลงกว่า มันจะไม่ดีกว่าการที่จะมาแข่งกันทำเรื่องแย่ๆ เพราะต้องการชิงฐานคนดูเหรอ
หรือถ้าถูกซัก หรือต้อนจนใกล้จะจนมุม ก็มักจะเอาเรื่องธรรมมะ หรือบทบาทของตัวละคร หรือเอาคำว่า "เรื่องแต่ง", "วรรณกรรม" มาอ้าง เพื่อเอาตัวรอด แต่ก็ยังคงผลิตเนื้อหาแย่ๆ แบบนี้ออกมาเรื่อยๆ

และสถานีข่าว ซึ่งก็เป็นของช่องเช่นกัน ก็ไม่เคยจะพยายามเสนอปัญหานี้ เพราะมันคือแหล่งขุมทรัพย์ของช่อง ปัญหามันก็เลยไม่ได้สื่อไปให้คนรับรู้ได้ในวงกว้าง ปัญหามันก็เลยยังไม่ถูกตระหนัก หรือได้รับความสนใจที่จะแก้ไขอย่างจริงจังเสียที
comment34:ตอนเด็กดูละครเงลาเห็นนางเอกหรือนางร้ายโดนข่มขื่นมันรู้สึกหดหู่นะ
ก็เคยตั้งคำถามว่าทางผู้จัดเขาคิดว่าการข่มขื่นนี่มันโรเเมนติกมากเหรอ
comment35:ผมเห็นด้วยกับผู้เขียนบทความนี้

ผู้ประพันธ์ทั้งหลายที่เขียนเรื่องออกมาแนวนางเอกยอมให้ข่มขืน น่าจะไปถูกข่มขืนเองมาก่อนดูนะครับว่า มันชวนให้ฟินจริงหรือ?

ปล. ถ้าผู้ประพันธ์เป็นชาย ควรให้คนรักใกล้ตัว เช่น ภรรยา ลูกสาว ไปหาประสบการณ์ถูกข่มขืนจริงมาบอกต่อครับ
comment36:นอกจากละครแล้ว ผมว่าพวกวรรณคดีที่เด็กต้องเรียนในแบบเรียน อย่าง ขุนช้างขุนแผน หรือ รามเกียรติ์ ก็ควรต้องถูกพิจารณาด้วย

เพราะ ร้อยทั้งร้อย ตัวละครที่ชอบข่มขืนผู้หญิงมันอยู่ฝ่ายพระทั้งนั้น ไม่ว่าจะเป็น ขุนแผน หรือ หนุมาน (ในทางกลับกัน ตัวละครที่ให้เกียรติผู้หญิงอย่าง ทศกัณฐ์ กลับเป็นฝ่ายมาร)

ถ้าเด็กเรียนรู้แล้วมองเห็นว่ามันเป็นเรื่องไม่สมควรทำมันก็ดีไปอย่างครับ แต่วรรณคดีพวกนี้มันถูกเอามาเรียนในวิชาภาษาไทยซึ่งเน้นศึกษาเรื่องหลักภาษา ไม่ใช่เรื่องจริยธรรม เรื่องการกระทำของตัวละครแต่ละตัวเลยไม่ได้มีการวิเคราะห์ใดๆเลย (ตอนเด็กๆอ่าน ผมยังรู้สึกเลยว่า ทำไมตัวละครพวกนี้ที่มีแต่คนเลวๆถึงกลายเป็นฝ่ายดีหมดเลยวะ งงชิบ)
comment36-1:ทศกัณฐ์ให้เกียรติผู้หญิงเหรอ ?? ถ้าจำไม่ผิดก็ไปฉุดผู้หญิงมาทำเมียเหมือนกันนะ
comment36-2:สงสัยตอนที่ผมเคยอ่านตอนเด็กๆทศกันฐ์ไม่ได้ไปขืนใจผู้หญิงครับ 55 (จำได้แค่ว่ามีหนุมานไปขืนใจลูกหรือเมียทศกัณฐ์เนี่ยแหละ)

แต่โดยรวมๆแล้วก็อย่างที่คุณว่าครับ ฝั่งทศกัณฐ์นี่ก็ตัวเจ้าชู้เลย จะมีนิสัยชอบข่มขืนผู้หญิงเหมือนกันก็ไม่แปลกใจ
comment36-3:ทศกัณฐ์ก็จะข่มขืนนางสีดาเหมือนกัน แต่นางสีดามีเกราะกำบัง พอทศกัณฐ์เข้าไปใกล้ก็จะร้อน ทศกัณฐ์จึงทำอะไรนางสีดาไม่ได้ค่ะ
comment36-4:อ่าน คห. นี้แล้วนึกถึงสมัยเป็นนักเรียนเลย จำได้ว่าตอนนั้นอ่านแบบเรียนภาษาไทยมีบรรยายสรุปสั้นๆถึงตอนหนุมานปลุกปล้ำนางสุพรรณมัจฉา   แล้วหลังจากนั้นนางมัจฉาก็ตั้งท้องคลอดลูกออกมาชื่อมัจฉานุ ซึ่งตอนโตมาเจอหนุมาน สู้รบกัน พอรู้ว่าเป็นพ่อลูกกันก็ดีใจกระโดดกอด  

เราอ่านแล้วก็ยัง เอ๊ะ เดี๋ยวนะ นี่ฉันรู้สึกไปคนเดียวหรือเปล่าว่ามันแปลกๆ 55555  ทำไมถึงเล่าออกมาราวกับเป็นเรื่องปกติ แถมหนุมานยังอยู่ฝ่ายพระเอกอีกแน่ะ นี่มันแบบเรียนเด็กนะ
comment37:" ข้าจะยัดเยียดความเป็นผัวให้เจ้า "

นึกถึงประโยคอมตะนี้เลยครับ
จากนักเเสดงในดวงใจ ภิภพ ภู่ภิญโญ
comment38:อ่อจริง ฉากข่มขืนหลังจากนั้น นางเอกเคยแจ้งความดำเนินคดีกับพระเอกบ้างมั้ย
comment38-1:ไม่เคยเลย
ส่วนใหญ่ตั้งท้อง แล้วพระเอกมาง้อ นางเอกก็กลับไปคืนดี


เพลียจิต
comment39:เอาจริงๆเลยก็เรื่อง slut shaming นั่นแหละ คนเขียนไม่ได้อยากจะเอาการข่มขืนซึ่งถือว่าเป็น crime มาทำให้เป็นสิ่งที่ยอมรับได้ทั่วไปหรอก เพียงแต่ว่ามายาคติของคนไทยมันบิดเบี้ยวมานาน ผู้หญิงจะมีความต้องการทางเพศหรือสมยอมอย่างโจ่งแจ้งไม่ได้ จะดูไม่เป็นกุลสตรีทันที เลยจะต้องแต่งเนื้อเรื่องให้มันออกมาแนวฝ่ายชายปลุกปล้ำก่อน แล้วผู้หญิงก็สู้ไม่ได้ไปเอง ใครโตหน่อยดูก็รู้ว่ามันสมยอมนั่นแหละ ทางแก้คือต้องทำลายมายาคติบ้าๆบอๆพวกนั้นทิ้งไปซะ นางเอกมีอารมณ์ก็จัดการผู้ชายโต้งๆได้แบบที่ผู้ชายจัดการกับผู้หญิง แค่นี้ก็จะไม่มีใครต้องใส่ฉากข่มขื่นหรือปล้ำโง่ๆเข้ามาในบทละครอีก เพราะมันไม่จำเป็นอีกต่อไป
comment39-1:แต่หลายเรื่อง การพบกันของพระเอกนางเอกมาจากการ "แก้แค้น"
ผมมองว่าชีวิตจริงนี่มันยากมากเลยนะที่ผู้หญิงจะ "มีอารมณ์" กับผู้ชายที่จิตป่วยขนาดลักพานางเอกเพื่อแก้แค้นขนาดนั้น
ต่อให้หล่อก็ไม่ไหว ต้องกลัวกันมั่งละ
ดังนั้นจะมามีอารมณ์เพศกับผู้ชายแบบนี้....ไม่น่าใช่นะครับ

นิยายกับละครมันถึงห่วยไง ตรงที่ยัดเยียดให้นางเอกอยากซั่มกับพระเอกมานานแล้วแต่ไม่กล้า เลยต้องผ่านซีนขืนใจ
comment39-2:เรื่องลักพาเพื่อแก้แค้นเราว่ามันดูแย่พอกับข่มขืนอีกนะ เหมือนบ้านเมืองไม่มีขื่อมีแป แต่พอลักพามาแล้วอาจจะหลงรักมั้ง เลยใส่ซีนข่มขืนไปให้มันดูแบบว่าตอนแรกลักพามานะ ทำไมไปรักมันได้ละอะไรงี้ เลยต้องผสมผเสกันไป ระบายแค้นในรูปแบบข่มขืนหรืออะไรทำนองนั้น ส่วนนางเอกที่เริ่มมีใจแล้วก็ขัดขืนพอเป็นพิธี โอ๊ยย ห่วยอะ
comment40:ไม่ว่าจะละครหรือสังคม ผู้หญิงมักจะถูกคาดหวังให้อยู่ภายใต้โอวาทผู้ชายอยู่ตลอด
มันเป็นการหล่อหลอมของสังคมด้วยซ้ำ 
แก้ไม่ใช่แค่ที่สื่อแต่ทัศนะคติด้วย.....
comment41:พูดไปก็เท่านั้น สุดท้ายก็เห็นจิ้น ฟิน กรี้ดดดด กร้าดด

กันทุกที...

สำหรับเรา เราเบื่อนางร้ายกรี้ดๆๆๆ ตัวร้ายร้ายแบบไม่มีมิติ

สะท้อนให้เห็นคนเขียนบท กากค่ะ
comment42:[Spoil] คลิกเพื่อดูข้อความที่ซ่อนไว้สังคมไทยเป็นสังคมดัดจริต   ปากว่ามือขยิบอย่างที่เขาว่าจริงๆ 
ลองไปดูยอดวิวในยูทูป  ฉากวีกิจข่มขืนนาริน  หรือฉากข่มขืนต่างๆในละคร  ยอดวิวทะลุ......
comment42-1:หนังเอวีข่มขืนผมก็ดูครับ
การกดดูไม่ได้หมายความว่าสนับสนุนหรือชอบ

แต่การมาทำเป้นละครแบบซ้ำซากมันคือการชี้นำสังคม  แยกให้ออกด้วย
comment43:ผมว่าเดี๋ยวนี้ก็น้องแล้วนะ ไม่เหมือนช่วงนึงที่เน้นแต่ละครตบจูบเยอะๆ (เอ...รึผมดูละครน้อยเองหว่า!? 55)
comment44://////
comment45:บางทีก็อยู่ที่ผู้จัดด้วยนะคะ อย่างเรื่องรอยมาร ฉบับคุณตั้ว ศรัณญู พระเอกข่มขื่นนางเอก  แต่ฉบับ บอย-มาร์กี้ ผู้จัดปรับให้เป็นพระเอก-นางเอก รักกันและมีอะไรกัน ไม่มีบทข่มขืนแล้ว
comment46:ขอชื่อละครด้วยได้มั้ยที่บอกว่าปี 57 มีมากกว่า 80% ที่มีฉากข่มขืนน่ะ
มั่นใจมากว่ามีไม่ถึงแน่ๆ อย่ามาพูดลอยๆ
comment47:โทษการ์ตูน โทษเกม มันเข้าไปนะครับ ผู้หลักผู้ใหญ่บ้านเรา
comment48:คนไทยก็มองหนังต่างชาติว่าการจูบมันดูดดื่มเกินไป จูบกันได้ทุกที่ เลิฟซีนก็เปิดหมดเลย  รสนิยมการแสดงต่างกัน ไม่มีใครผิดใครถูกหรอก ขึ้นอยู่กับคนที่มอง
comment49:แล้วละครแนวนี้ก็ขยันรีเมคจัง
comment50:เห็นด้วยกับบทความ
comment51:สื่อสามารถชี้นำพฤติกรรมของสังคมได้จริงๆ ยกตัวอย่างประเทศเกาหลีที่มีปัญหาการใช้ความรุนแรงกับผู้หญิงมากๆ
เค้าจึงแก้ปัญหาโดยการนำเสนอพระเอกซีรี่ที่มีความเป็นสุภาพบุรุษ อบอุ่น ให้เกียรติผู้หญิงเพื่อขัดเกลาคนรุ่นใหม่ในสังคมของเค้า 
ให้มีความเป็นสุภาพบุรษ ดูแลปกป้องผู้หญิง แต่สื่อไทยกลับคิดตรงกันข้ามโดยเอาความรุนแรงใส่เข้าไปในละคร/ภาพยนตร์โดยอ้างว่าทำเพื่อสะท้อนสังคม ในเมื่อคุณอยากสะท้อนสังคม ใส่ความเชื่อผิดๆลงไปตลอดเวลา สังคมมันก็ย่ำอยู่กับที่ไม่ไปไหน จะ20 30ปีหรืออีกเป็น100ปีก็จะยังมีคนฟินจิ้นกระจายกับฉากข่มขืนดาวพระศุกร์อยู่ดี


ส่วนเรื่องที่มีดาราคนนึงออกมาเรียกร้องให้ ข่มขืน=ประหาร 
ดิฉันขอไม่เห็นด้วยกับแนวคิดนี้ เพราะถ้าคิดในมุมของคนที่ไปข่มขืนผู้หญิง แล้วกลัวความผิดว่าจะโดนประหารชีวิต
ก็คงไม่พ้นการฆ่าเหยื่อเพื่อปกปิดความผิด ดังนั้นเปอร์เซ็นการรอดชีวิตของเหยื่อแทบจะเป็นศูนย์ 
ไม่ต้องไปรณรงค์ให้แก้กฎหมายเพราะกฎหมายเขียนมาดีอยู่แล้ว ควรแก้ที่การพิจารณาลดโทษในส่วนขอราชทัณฑ์มากกว่า
comment52:แต่พระเอกก็ไม่ได้ไปดักที่ปากซอยหรือจ้องข่มขืนคนไม่รู้จักหรือเปล่า
ในละครจะเรียกว่าข่มขืนอาจไม่ถูกซะทีเดียว ที่เห็นคือเขาก็ชอบกันอยู่แล้วแต่ยังไม่ได้แต่งงานกัน
comment53:เรื่องเดียวที่นึกออกว่าเข้าท่าคือเรื่องล่า

นอกนั้นละครที่แสดงให้เห็นว่าการโดนข่มขืนไม่ใช่เรื่องเลวร้าย 
ผมมองว่าเป็นละครชั้นต่ำ ที่จัดโดยผู้จัดที่ไร้ความรับผิดชอบต่อสังคมทั้งนั้น
comment54:ขอแชร์บ้าง...คือวันก่อนเราแค่จะเข้าไปเช็คข่าว ใหม่ ดาวิกา รับรางวัลจากหนังเรื่อง Freelance
แล้วเจอคลิปนี้โดยบังเอิญเพราะยูทูปปรารถนาดีดีดขึ้นมาให้ เราเองไม่ได้ดูละครไทยนานแล้วแต่ชอบใหม่จากการเล่นหนัง
เลยคลิกเข้าไปดู เห็นเขียนว่า wedding love scene ฟังดูมุ้งมิ้งน่าจะน่ารัก น่าจิกหมอน
เป็นฉากจากละครหลังข่าวช่องหลายสีช่องหนึ่ง ที่ทำให้เราถึงกับ "หน้าชา" กับ comment ของชาวต่างชาติต่อฉากนี้
และก็เห็นด้วยว่าควรเปลี่ยนชื่อเป็น "wedding rape scene" มากกว่า


ลองไปอ่านดูเอง แต่ละคนคอมเม้นแรงมาก ยกตัวอย่าง เช่น 

"Stupid Thai soap opera at its best, promoting violence against women, sexual harassment for the mainstream showtime.. Director and producer should be fired for promoting such behavior!﻿" 
"ละครไทยงี่เง่า ส่งเสริมความรุนแรงต่อผู้หญิง การละเมิดทางเพศในสื่อโทรทัศน์กระแสหลักแบบนี้ ผู้กำกับและโปรดิวเซอร์ควรจะถูกไล่ออกที่ส่งเสริมพฤติกรรมแบบนี้"


"I just can't believe that they can broadcast something like this. When someone rapes you that isn't love! How sick is that. You can't fall in love with your rapist! They must end up in jail, they don't deserve a happy end!﻿"
"ไม่อยากเชื่อเลยว่าพวกเขาออกอากาศอะไรแบบนี้ได้ การมีคนมาข่มขืนคุณมันไม่ใช่ความรัก! วิปริตอะไรอย่างนี้ คุณไม่มีทางหลงรักคนที่ข่มขืนคุณได้หรอก! พวกเขาต้องจบในคุกอย่างเดียว ไม่คู่ควรกับฉากจบแบบแฮปปี้เอนดิ้งเลย!"

what the heck show is this? it should be banned.  this is not a love scene, it's harassment.  This seems to insinuate that violence against women is considered okay or something? this is just wrong.﻿
"รายการอะไร wa นี่ ? มันควรจะถูกแบนนะ นี่ไม่ใช่ฉากเลิฟซีน นี่คือการล่วงละเมิดทางเพศ เหมือนกับสื่อว่าความรุนแรงต่อผู้หญิงเป็นสิ่งที่รับได้อย่างงั้นหรือ ? นี่มันไม่ถูกต้องเลย"

"cant believe thailand let this kind of show be on air... obviously it shows nothing but violence against women.﻿"
"ไม่อยากเชื่อว่าประเทศไทยปล่อยให้รายการแบบนี้ออนแอร์ได้....ชัดเจนว่าฉากนี้ไม่มีอะไรมากไปกว่าความรุนแรงต่อผู้หญิง"

(เราแปลใจความหลักๆ นะคะ ไม่ได้แปลเก่ง แค่อยากแชร์ ผิดพลาดขอโทษด้วย)  


แต่ว่า....โลกยุคนี้แล้ว ประเทศไทย เรายังต้องให้ใครมาตราหน้าเราแบบนี้อีกเหรอ ?????? 
นาทีนี้ ขณะนี้ สื่อหลายๆ ชาติ ครีเอทีฟ โปรดิวเซอร์ ไรท์เตอร์ พยายามคิดกันหัวแตก หา content ที่จะนำพาโลกและจิตใจมนุษย์ที่ต่ำลงทุกวันให้มันสูงขึ้น ทำไมคุณยัง "ทำร้าย" ประเทศเราแบบนี้ พวกคุณชอบอ้างกันว่า "ทำงานหนัก" หรือว่าทำงานหนักกันจนไม่ได้ลืมตาขึ้นมาดูกระแสโลกเลยเหรอ ว่าสากลเขากำลังต่อต้านสิ่งใด และพยายามให้คุณค่าแก่สิ่งใด 
ข่าวข่มขืนมีทุกวันเลยนะชาติเรา ทุกเช้ารับอรุณ คำถามแรกสุดเลย ทำไมคุณยังชอบสร้าง "พระเอก" ที่ไม่ต่างจากโจรนรกพวกนี้อยู่ได้
comment54-1:เราก็อายมากค่ะ เคยคุยกับเพื่อนต่างชาติพูดเล่นๆกันว่าพระเอกละครไทย rape ผู้หญิงแล้วได้แต่งงานกันอย่างมีความสุขเขางงมากๆ แม้แต่ประเทศในเอเชียด้วยกันที่เรื่องของสิทธิ์สตรียังล้าหลังกว่าประเทศเรายังไม่มีหนังละครแนวนี้เลย เห็นแล้วสะอิดสะเอียนมากและไม่เคยเข้าใจเลยว่าทำไมผู้หญิงไทยถึงนิยมดูเพศเดียวกันถูกกดขี่ทารุณแล้วมองว่าเป็นความบันเทิง จิ้นฟิน กัน เป็นอาการทางจิตอย่างนึงแน่ๆอยากให้มีการค้นคว้าเรื่องนี้อย่างจริงจัง
comment54-2:เอาจริงๆมันมาจากรากฐานความคิดดัดจริตนั่นแหละ มันนำเสนอตรงๆไม่ได้ไงว่าสมยอมมีอะไรกัน เอาจริงๆคิดว่าทำขึ้นมาแล้วคนจะรับได้เหรอ แบบมีอะไรกันโต้งๆเลย ชอบพอกันก็ชวนขึ้นเตียงอะไรแบบนั้น คนก็ออกมายี้อีกแหละ
comment54-3:อืม ก็น่าคิด
แต่มันไม่ได้ต้องถึงขั้นนั้นนี่ นั่นมันหนังฝรั่งและ ไอ้การ "มีอะไรกันโต้งๆ" "ชอบก็ชวนขึ้นเตียง" คนละประเด็น
นั่นมันพฤติกรรมง่าย ใจเร็วด่วนได้ ไม่มีทางมาอยู่ในหนังละครไทย (อย่างน้อยก็เร็วๆ นี้) หรอก

แต่....
ละครไทยเรื่องดังๆ ที่นางเอกยอมตามความรักก็มีตั้งหลายเรื่อง ปีสองปีนี้เราไม่ได้ดูละครเลย
แต่ย้อนไปละครที่ชอบๆ เช่น "รอยมาร"  "อย่าลืมฉัน" และอีกบางเรื่องที่จำได้ นางเอกก็ยอมด้วยความรัก
แต่มันมีเหตุมีผลไง มีระยะเวลาเพาะบ่มความรัก ก็ไม่มีใครว่าอะไร แต่มันไม่ใช่การโดดขึ้นเตียง 

สรุป ...ไม่ใช่เหตุผลที่ดีมั้ง ทำฉากเลิฟซีนไม่ได้ พี่ให้ฉากข่มขืนเลยละกัน ..นางเอกมันจะได้ยังดูเป็นคนดี
comment54-4:มีละครเยอะมากเลยนะคะ ที่พระเอกกับนางเอกรักกันแล้วได้เสียกัน
ยิ่งอยู่ในฉากงานวิวาห์ พระเอกพูดจาดี ๆ มองตากันหวานซึ้ง ภาพกรอไปที่ฉากหวาน ๆ (ถ้ามี) ที่เคยมีมา
แค่นี้คนดูก็รับได้แล้วค่ะถ้าพระเอกกับนางเอกจะมีเซ็กซ์กันด้วยความสมยอม
comment55:บางคนอาจจะคิดว่าละครให้นางเอกรักพระเอกอยู่แล้ว ฉะนั้นข่มขืนได้ไม่ผิด
แต่ความจริงคือผิดค่ะ แม้แต่กฎหมายยังระบุว่าสามีข่มขืนภรรยาไม่ได้  แปลว่าพระเอกคุณต้องติดคุกแน่ที่ไปข่มขืนนางเอก
ต่อให้นางเอกรักก็เถอะ  ตราบใดที่ผู้หญิงไม่ยิมยอมคือผิดหมด 

และอีประเภทตอนแรกผู้หญิงไม่ยอม แต่ผู้ชายปล้ำจนผู้หญิงระทวย ยอมไปเอง  เอาเข้าจริงนั่นคือการข่มขืนอีกรูปแบบหนึ่ง  
เหมือนการข่มขืนผู้ชาย ผู้หญิงก็ใช้วิธีเล้าโลมจนผู้ชายเกิดอารมณ์เหมือนกัน วิธีเดียวกัน ผิดเหมือนกัน
ข่มขืนก็คือข่มขืน
comment56:ถ้าจะบอกว่าสังคมไทยไม่อยากให้นางเอกดูไม่ดีที่มีอารมณ์กับพระเอก เลยต้องผ่านซีนข่มขืน
แต่ลืมไปรึเปล่า นิยาย/ละครหลายเรื่อง การพบกันของพระเอกนางเอกมาจากการ "แก้แค้น" นะ
ผมมองว่าชีวิตจริงนี่มันยากมากเลยนะที่ผู้หญิงจะ "มีอารมณ์" 
กับผู้ชายที่จิตป่วยขนาดลักพานางเอกเพื่อแก้แค้นขนาดนั้น
ต่อให้หล่อก็ไม่ไหว ต้อง "แขยง" กันมั่งละ
ดังนั้นจะมามีอารมณ์เพศกับผู้ชายแบบนี้....ไม่น่าใช่นะครับ

นิยายกับละครมันถึงได้โดนด่าว่าห่วยไง
comment57:อายเค้าไหมล่ะทีนี้
comment58:ขอดูรูปเบ้าหน้าของผู้แต่ง 
ที่แต่งนิบายให้มีการข่มขืน 
โดยผู้ข่มขืนไม่โดนดำเนินคดี ดีกว่าครับ

เวลาเจอกันในสังคม
 จะได้ถามไถ่กัน
comment58-1:ที่ประหลาดคือคนแต่งส่วนใหญ่เป็นผู้หญิง
comment59:ประเด็นนี้พูดกันมานานมากแต่ไม่มีอะไรดีขึ้นตราบใดที่คนไทย (ส่วนใหญ่ผู้หญิง) ยังนิยมน้ำเน่าตบจูบและเห็นการทารุณเพศเดียวกันเป็นเรื่องปกติ ผู้จัดละครสร้างค่านิยมเสื่อมทรามให้สังคม เมื่อไม่นานมานี้ยังเคยตั้งกระทู้เกี่ยวกับอีกบทความที่ลงในสื่อต่างชาติประเด็นเดียวกัน แต่เหมือนไม่มีใครสนใจเท่าไหร่ และที่สำคัญงงมากๆที่เห็นดารานำจากละครที่เขายกตัวอย่างเข้าชิงรางวัลสถาบันใหญ่ๆเฉยเลย 
http://pantip.com/topic/34655861 

ตราปใดที่ยังมีคนดูมีโฆษณาเข้าผู้จัดก็ยังจะสร้างละครแนวตบจูบข่มขืนมาเกลื่อนจอเรื่อยๆ ละครน้ำดีมีสาระทำมาคนดูน้อย 
ทางออกทางเดียวคือ เปลี่ยนค่านิยม คนดู ถ้ามีการ remake ละครแนว สวรรค์เบี่ยง มนต์รักอสูร จำเลยรัก และอื่นๆที่มีพระเอกเป็นผู้ร้ายข่มขืนต้องช่วยกันแบนค่ะ social sanction นี่แหละทางเดียวที่จะทำให้ละครพวกนี้หายไปจากสังคม
comment60:นอกจากละครแล้ว ก็มีนิยาย แนวข่มขืนนี่เยอะมากกก ทั้งแบบหนังสือ อีบุ๊คหรือออนไลน์
อยากให้มาดูนิยายกันด้วยค่ะ เพราะเด็ก เยาวชน วันรุ่นก็เข้าถึงง่ายมาก
ละครก็ควรเลิกได้แล้ว ฉากแบบนี้ นางร้ายเอะอะกรี๊ดๆๆอีกอย่าง
comment61:มีใครยังจำได้มั้ย?
น้ำตากามเทพ ช่อง GMM 25 [Spoil] คลิกเพื่อดูข้อความที่ซ่อนไว้ชลลี่ถูกพิศาลจับไปกักขังในเกาะเพราะความเข้าใจผิด และสุดท้ายเธอก็เลือกจะแจ้งความกับตำรวจให้จับเขา
comment62:เพราะแบบนี้มั้ง  พ่อผมเลยไม่ให้ดูละครไทย  
และตอนนี้ผมเป็นพ่อ  ก็ห้ามลูกดูละครไทย
comment62-1:แต่ละครไทยน้ำดีก็พอมีบ้างนะคะ เช่นวัยแสบสาแหรกขาด ที่เพิ่งจบไปอยากให้พ่อแม่ลูกทุกคนได้ดูมากๆ
comment62-2:ละครไทยดีๆ เหมือนเพชรในตม
หายาก
ส่วนใหญ่ก็แค่ขี้โคลน
comment63:ก่อนจะโทษคนเขียนโทษคนสร้าง
ควรโทษคนดูก่อนใหม ฟินกันจิ้นกันจังใอ้ฉากแบบนี้
comment64:สมัยก่อนตอนเด็กๆก็เคยติดละครไทยนะ. แต่พ่อห้ามดูตลอด แกว่าอย่าเอาเสียงทะเลาะเข้ามาในบ้าน,หรือเปิดดูอะไร ทำไมได้ยินแต่เสียงร้องไห้ ฯลฯ ซึ่งก็จริงของเขา. ดูกี่ตอนๆ ก็กรี๊ด วี๊ดว้าย ขึ้นอี ขึ้นตลอดเวลา.
โตมาเลยไม่ดูละครไทยเลย. เพื่อนพูดอะไรก็ไม่รู้เรื่องกับเขา. แต่ก็อยู่มาได้ สบายดี. 
เลยไปติดซีรียส์ฝรั่งแทน ดีไปอย่าง หัดภาษาไปในตัว. แถมซีรียส์ฝรั่ง สนุกกว่า, การถ่ายทำดีกว่า มีเหตุผลให้คิดตามไปเยอะกว่า แถมยังทำสมจริงมากกว่าอีก.
comment65:วรรณคดีไทย ส่วนใหญ่ ฉากเลิฟซีนระหว่างพระนาง ซึ่งเกิดนอกจากสมรส จะเป็นในลักษณะฝ่ายหญิงถูกล่อลวง เพื่อรักษาขนบเรื่องผู้หญิงต้องรักนวลสงวนตัว ไม่ชื่นชอบในกามารมย์ และคงสภาพเป็นสิ่งสร้างความรื่นรมย์ให้กับฝ่ายชาย ถ้าหากยินดีหรือมีความสุขในเรื่องกามารมย์ จะกลายเป็นหญิงไม่ดี แต่ๆๆๆๆ วรรณคดีนั้นมันมีมาเป็นร้อยๆปีแล้ว และๆๆๆๆ วรรณคดีนั้น เป็นสิ่งที่ถูกสร้างโดยชนชั้นนำที่มีความรู้อ่านออกเขียนได้ขึ้นไป ซึ่งถือเป็นคนกลุ่มน้อยมากๆๆๆในสยาม ซึ่งไพร่สามัญชนส่วนใหญ่นั้น ไม่รู้หนังสือและถ่ายทอดความรู้วัฒนธรรมของชนชั้นตัวเองในลักษณะมุขปาฐะ เช่น นิทาน ตำนาน เรื่องเล่า มากกว่า

 ในขณะที่ชนชั้นนำจะรับเอาความคิดในการมองผู้ชายผู้หญิงมาจากอินเดีย เช่น เรื่องนางแก้ว กฤษณาสอนน้องคำฉันท์ เบญจกัลยาณี ฯ ล ฯ ซึ่งผู้หญิงนั้นเกิดมาเพื่อรองรับอำนาจจากผู้ชายอีกที ตรงกันข้าม เรื่องราวแบบชาวบ้านๆ อย่างแก้วหน้าม้าเอย ไกรทองเอย ฯ ล ฯ สาวๆ ในนิทานพื้นบ้านไม่มีเสียละ ความนุ่มนิ่มเรียบร้อยรอคอยฝ่ายชายมาช่วย หรือถูกปล้ำ( ในกรณีแก้วหน้าม้า เธอพยายามอย่างมากที่จะได้เข้าหอกับพระเอกด้วยซ้ำ) เพราะงั้น เวลาจะมองเรื่องเพศในวรรณกรรมรุ่นก่อน อย่าลืมมองเรื่องชั้นทางสังคมว่า ชนชั้นนำ กับชาวบ้านทั่วไปนั้น มองโลกไม่เหมือนกัน ในขณะที่ผู้หญิงชั้นสูงเกิดมาเพื่อสานประโยชน์ตามระบบเครือญาติ และพึ่งพาสามีเป็นหลัก ( การแต่งงานเพื่อยกระดับชั้นทางสังคม เช่น เจ้า แต่งงานกับลูกสาวขุนนาง หรือคหบดีใหญ่เพื่ออำนาจทางการเมือง เศรษฐกิจ) ผู้หญิงชาวบ้านส่วนใหญ่ ทำงานหนัก ในขณะที่ผู้ชายต้องถูกเกณฑ์แรงงานไพร่ที่เรียกว่า เข้าเดือน ออกเดือนตามกฎหมายสมัยก่อน ผู้หญิงชาวบ้านมีอำนาจทางเศรษฐกิจในครอบครัวเพราะถือเป็นแรงงานหลักที่ต้องดูแลลูกหลาน สะใภ้ในฝันของชาวบ้านคือ ต้องขยัน และเป็นแม่ที่ดีของลูก ไม่ใช่แค่เป็นเมียในโอวาท( ซึ่งไม่สำคัญเอาซะเลยสำหรับชาวบ้านทั่วไป) 

ดังนี้ ละครไทย ซึ่งเป็นสื่อบันเทิงปัจจุบัน ชนชั้นกลางส่วนใหญ่คือผู้เสพ ก็ต้องปรับทัศนคติในงานของตัวเองกันบ้างว่า ถึงเวลาหรือยัง ที่นางเอกไทยไม่ต้องแอ๊บเป็นกุลสตรี ไม่ต้องรักนวลมากกว่ารักตัวเอง ถ้าถูกปล้ำ ตบสิคะ สู้เพื่อตัวเองได้แล้วค่ะ อย่าอ้างว่าเป็นขนบหญิงดีโบราณเลย ยุคสมัยเปลี่ยน หรือเราจะไม่เปลี่ยน
comment65-1:ต้องแจ้งความค่ะ
comment66:อยากให้อ่าน มุมมอง ผู้กำกับกันบ้าง


ตีพิพม์ครั้งแรกใน นิตยสาร  OCTOBER ฉบับ SEX



เขาลากเธอลงจากรถ เขาผลักเธอตกลงไปในน้ำ เขาจิกผมเธอ เขาด่าเธอเป็น ... เขาทุบตีเธอ เขาดูหมิ่นเธอ เขาทำกับเธอเหมือนเธอเป็นสัตว์ ส่วนเธอ เธอด่าท่อเขาหยาบๆคายๆ เธอเอาปืนจ่อเขา เธอบอกเขาเป็นสัตว์ เธอหนีจากเขาเพื่อที่จะกลับมา เพื่อที่ในที่สุดทั้งคู่จะรักกัน รักกันดูดดื่มหลังจากการ่วมรักกัน บ้างโดยการบังคับขู่เข็ญ บ้างโดยการสมยอม

นั่นล่ะสิ่งที่เรารู้จัก เคยได้ยิน เคยดูแต่จำไม่ได้ สิ่งซึ่งหลงเหลือตกค้างอยู่ในความทรงจำเวลาที่เราพูดถึงสิ่งที่เราเรียกกันอย่างเหมาๆว่าอาการ ‘ตบจูบ’ สิ่งซึ่งปรากฎประหนึ่งเป็นเครื่องหมายการค้าในหนังของ พิศาล อัครเศรณี

เขาอาจถูกจดจำในฐานะผู้กำกับตบจูบ พระเอกซาดิสต์ ภาพผูกพ่วงอยู่กับการใช้ถ้อยคำรุนแรงด่าทอตบตี  ทำร้ายนักแสดงหญิงจนอ่วมอรทัย พ่อหนุ่มตัวเล็กเคราเฟิ้มตาดุที่ตะคอกตลอดเวลา หากที่จริงแล้วเริ่มต้นจากการเป็นนักแสดงและนักพากย์ พิศาลปรากฏตัวครั้งแรกในบทดาราสมทบในหนังเรื่องสกุลกา ก่อนจะโด่งดังเป็นพลุแตกในหนังซึ่งเป็นปฐมบทตบจูบที่จะติดไปกับตัวเขา นั่นคือการรับบทคุณเภิก เศรษฐีเจ้าของไร่อารมณ์ร้ายที่จ้างน้ำผึ้ง ครูสาวโรงเรียนประชาบาลที่กำลังเข้าตาจนมาสอนหนังสือลูกชายเจ้าอารมณ์ของเขา คุณเภิกและลูกชายเป็นคนอารมณ์ร้อน ด่าว่าแม่น้ำผึ้งเราเจ็บๆปวดๆ เสียๆหายๆ แต่น้ำผึ้งก็ต้องจำทนเพราะเขาซื้อเธอมาด้วยการแลกกับการรักษาพยาบาลพ่อแม่ของเธอ ในภาพยนตร์มนต์รักอสูร(2521)ที่กำกับโดยหม่อมเจ้าทิพยฉัตร ฉัตรชัย ซึ่งพิศาล(ภายใต้ชื่อ วรรณิศา) เป็นคนเขียนบทหนังเรื่องนี้ขึ้น (นอกจาจากชื่อ วรรณิศา เขายังเขียนบทในชื่อ พิยดา อรรครพล อีกด้วย)


หนังขับเคลื่อนไปด้วยการถูกทำร้ายทั้งทางร่างกายและจิตใอย่างต่อเนื่อง (แน่นอนรวมเอาการข่มขืนในนามของการ ‘ปล้ำ’ เข้าไว้ด้วย ) ชายผู้ซ่อนความอ่อนไหวของตัวเองภายใต้ความกักขฬะค่อยๆถูกกระเทาะเปลือกจากความดีงามของสาวน้อยที่แสนบริสุทธิ์ ยิ่งมีตัวเปรียบเทียบเป็นสาวเปรี้ยวจากในเมืองที่หยิบหย่งยิ่งฉายชัดถึงความงามน้ำใจของเธอ และทำให้ในที่สุดทั้งพ่อลุกต่างต้องการครูน้ำผึ้งมาเติมเต็มชีวิต ในขณะที่ครูน้ำผึ้งเอง หลังจาก ‘โดนไปดอกหนึ่ง’ก็ตกหลุมรักคุณเภิกเสียแล้ว และเรื่องก็จบลงตรงที่ทั้งหมดกลับมาใช้ชีวิตร่วมกันอย่างเป็นสุขในไร่รักเรือนเรา

มนต์รักอสุรประสปความสำเร็จเมื่ออกฉาย และกลายเป็นปฐมบทแห่งสงครามตบจูบที่ตัวพิศาลเองได้หยิบมาทำซ้ำ บิดขนบ ล้อเล่นกับมันในหนังเรื่องต่อๆมาตลอดชีวิตการทำหนังของเขาเองซึ่งเราจะได้กล่าวต่อไป

อย่างไรก็ดีเราอาจแบ่งหนังของพิศาล อัครเศรณี ออกไปเป็นสองกลุ่ม โดนนอกจากขนบหนังขนบ ‘ตบจูบ’ แล้วนั้น พิศาลยังสร้างหนังจากบทประพันธ์โด่งดังของนักเขียนสตรี (หรือบางครั้งเขาก็เขียนบทเอง)โดยทุกเรื่องนั้นก็คล้ายคลึงกัยเพียงแต่เปลี่ยนมือผู้ตบจูบจากโจรร้ายมาเป็นชะตากรรมช้ำชอกเข้มข้นที่สาดใส่ตัวละครจนแทบย่อยยับ หนังดราม่าชีวิตหนักหน่วงที่บทสนทนารุนแรงบาดหู และภาพชีวิตเข้มข้นบาดตา หากดำเนินไปตามขนบแฮปปี้เอนดิ้งในที่สุด

ตัวอย่างเช่น ฟ้าหลังฝน(2521) เล่าเรื่องของ เด็กชายโอปอลล์ ลูกที่เกิดจากพ่อนักศึกษาและแม่แม่ค้าที่อาศัยอยู่ด้วยกันในสลัม พ่อของเขากำลังเรียนรัฐศาสตร์ และผูกสัมพันธ์ลับๆอยู่กับเพื่อนสาวนักศึกษที่ร่ำรวย ต่อมาเมื่อแม่ของเขาทราบความจริงก็หอบลูกหนีหายไปเป็นคนงานก่อสร้าง และลงเอยอย่างเศร้าๆเมื่อนางมาตายเพราะตกลงมาจากรถผสมปูน เด็กชายโอปอลล์จึงตกอยู่ในการเลี้ยงดูของป้าที่เคยอาศัยอยู่ข้าง้านในสลัม บัดนี้เธอเป็นโสเภณีหาเงินเลี้ยงผัวขี้ยาจอมโหด ที่กระทืบหนูน้อยโอปอลล์จนสลบคาตีน(หนังมีฉากกระทืบเด็กจริงๆ) จนหนูน้อยต้องหนีไปอยู่กับแกงค์เด็กขายของข้างถนนในอาณัติการดูแลของลุงคนหนึ่ง จนกระทั่งชะตาฟ้าลิขิตให้ได้มาพบพานกับพ่อของตัวเองและได้ชีวิตดีงามกลับตืนมาเหมือนท้องฟ้าหลังฝนอันสดใส

หรือในดวงตาสวรรค์(2525)(บทประพันธ์ของ กฤษณา อโศกสิน ในนามปากกา กัญญ์ชลา)  ที่เล่าเรื่องของแพนสาวบ้านนากำพร้าแม่ที่ถูกแม่เลี้ยงทารุณจนต้องหนีมาพึ่งใบบุญบ้านคนร่ำรวย เธอรักคุณชายเล็ก แต่แต่งานกับคุณชายใหญ่ พี่ชายของหญิงอรที่เป็นคู่รักของคุณชายเล้ก แล้วยังมีเพื่อนสมัยวัยเด็กมาตามรักเธออีก แต่คุณชายใหญ่เอาแต่วาดรูปและละเลยเธอ ขณะที่เธอก็ยังพยายามจะทำลายความรักของคุณชายเล็กและหญิงอรจนในที่สุดชีวิตของเธอก็จบลงอย่างเป็นโศกนาฏกรรม

เพลงสุดท้าย (2528) เล่าเรื่องที่ต่างออกไปจากหนังทุกเรื่อของเขา  นี่คือหนังที่เล่าเรื่องชิวิตของสมหญิง ดาวราย สาวประเภทสองนางโชว์คาบาเร่ต์พัทยา ที่ได้พบกับนายบุญทิ้ง หนุ่มบ้านนาที่เข้าเมืองมาเป็นช่างซ่อมรถเพื่อหนีความจน สมหญิงจ้างบุญทิ้งให้เป็นคนขับรถต่อมาก็ยับฐานะเป็นคนรัก ซ้ำยังผลักดันจนเขาได้เป็นนักร้องหน้าม่านของคณะโชว์จนเขาโด่งดังมีชื่อเสียง ในขณะเดียวกัน บุญทิ้งก็เริ่มผูกสัมพันธ์กับเด็กสาวที่เป็นคนรักของสาวทอมเพื่อสนิทของสมหญิง ทั้งคู่แอบคบกัน แอบไปร่วมกันเปิดอู่รถ แอบตั้งใจจะแต่งงานกัน และเมื่อทั้งคู่เปิดเผยเรื่องรักต่างเพศต่อคู่รักร่วมเพศของตนเรื่องราวก็ดำเนินมาถึงจุดจบ เมื่อสมหญิงขึ้นโชว์ ‘เพลงสุดท้าย’ของเธอต่อหน้าผู้คน

ใน ชะตาฟ้า (2530)นาถยารับบทสาวเคร่งศาสนาที่เป็นคุณครูสอนร้องเพลงในโบส์ถ แต่ถูกล่อลวงโดยนักร้องหนุ่มเซียนพนัน ด้วยความต้องการจะเอาชนะเพื่อนที่ท้าพนันว่าเขาจะจีบเธอไม่ติด ทั้งคู่แต่งงานกัน ถึงกับมีลูกด้วยกันก่อนที่เธอจะพบว่า เขามีลูกเมียอยู่แล้ว แถมยังติดหนี้พนันจนเธอถูกยึดบ้าน ท่านแม่อธิการที่โบสถ์ก็ไม่ช่วยเหลือเธอ ต้องหอบลูกไปอาศัยกับเพื่อนเก่าที่เป็นพยาบาล แต่ดูเหมือนยังไม่เลวร้าสยพอ เธอฆ่าไอ้คนที่พยายามจะปล้ำเพื่อนเธอตายไม่ได้เจตนาทำให้ต้องไปติดคุกอยู่หลายปี ฝากลูกไว้ให้เพื่อนช่วยดูแล ครั้นพอออกจากคุกเธอก็เลือกเส้นทางไปเป็นโสเภณีเพื่อหาเงินเลี้ยงลูกชายคนเดียวซ้ำยังต้องปกปิดความจริงที่ว่าเธอเป็นแม่ เพราะกลัวลูกจะอับอายเพื่อนๆ จนเมื่อสามีเก่ากลับมาทวงลูกคืนเธอก็ต่อสู้จนฆ่าเขาตาย และต้องไปติดคุกอีกครั้งหนึ่ง กาลเวลาผันผ่าน ลูกชายของธอกลายเป็นคุณหมอคนดี ขณะที่เธอเพิ่งออกจากคุกและอยากมาดูหน้าลูกชายเป็นครั้งสุดท้าย

หนักหนาที่สุดคือ ซอสามสาย (2531)หนังที่เล่าเรื่องของสามพี่น้อง ของตระกูลนักดนตรี คนพี่ทำงานเป็นมือแซกโซโฟนในผับอยู่กินกับสะใภ้ปากกล้าอาศัยร่วมกันในบ้าน คนกลางเป็นนักเรียนกฏหมายเซียนพนันเจ้าอารฒณืปากสุนัขที่หาแต่เรื่องมาให้พ่อปวดหัว ส่วนคนเล็กเป็นเด็กหนุ่มขาพิการที่ช่วยพ่อรับจ้างสอนดนตรีไทย หนังฉายภาพชีวิตสามพี่น้องและพ่อขี้เหล้าในบ้านดงสลัม อาการไม่ลงรอยของน้องายคนกลางกับพี่สะใภ้ พี่ชายคนโตจอมเจ้าชู้ และน้องคนเล็กผู้เรียบร้อย ก่อนที่ด็กสาวลูกสาวของเจ้านายเก่าของพ่อจะเข้ามาเรียนดนตรีไทยที่บ้าน เธอผูกสัมพันธ์แสนงามกับน้องคนเล็กก่อนที่พี่ชายคนกลางจะทำลายมันลงอย่างย่อยยับ

กลับมายังฟากฝั่งหนังขนบตบจูบอันเป็นเครื่องหมายการค้าของพิศาลนั้น(โดยมากเขาจะรับบทนำด้วยตนเองเสียด้วย)  เราก็อาจจะเล่าเรื่องออกมาในทำนองนี้

ในเลือดทมิฬ (2522) พิศาลรับบทเป็นตชด.หนุ่มปลดประจำการที่กลับมาบ้านแล้วพบว่าคนักของเขาโดนนักเลงฉุกไปทำเมีย นักเลงพวกนั้นเป็นลูกสมุนเจ้าพ่อที่ต้องการที่ตรงบ้านของเขา สุดท้ายก็ฆ่าพ่อแม่เขาจับน้องเขาไปข่มขืนจนเป็นบ้าฆ่าตัวตาย เขาจึงขอแรงเพื่อนตชด.มาช่วยล้างแค้น ด้วยความบังเอิญในขณะนั้นเองเขาได้พบคุณหนูลูกสาวเจ้าพ่อ เขาจึงลากเธอเข้าไปทรมานในป่า ก่อนจะค่อยๆตกหลุมรักกัน กลายเป็นคู่รักอาชญากรหนีกฏหมายและลงเอยอย่างเศร้าสร้อยที่ปลายแหลม กลางแถวตำรวจที่มาล้อมจับ

ครั้นพอมาถึง หัวใจทมิฬ (2526) เขาก็กลับข้างตัวละครด้วยการเล่าเรื่องนายตำรวจที่ตามล่าแก๊งค์โจรที่มีหัวหน้าเป็นสองแม่ลูก (รับบทโดยบ มารศริ อิศรางกูร และพิศมัย วิไลศักดิ์) จนในที่สุดแกค์โจรส่งคนมาสังหารโหดลูกเมียของเขา หนำซ้ำยังจับเอาน้องสาวคนเดียวของเขาไปทั้งชุดนางพยาบาล เขาตามล่าไม่ละดละจนมาสารถสังหารแก๊งค์โจรได้เกือบหมด เหลือเพียงเจ้าโจรคุ้มดีคุ้มร้ายเพียงคนเดียวที่ลักพาตัวน้องสาวของเขาหนีเข้าไปในป่า ตามสไตล์ทั้งคู่ตกหลุมรักกัน ก่อนที่จะจบลงด้วยความตายเช่นเคย

ในอุ้งมือมาร  (2529) เขาเอาขนบนี้มาใช้อีก โดยการเล่าเรื่องของดำชุมพร คนหาปลาที่เป็นที่รักของคนทั้งชุมชน ครั้งหนึ่งเขาออกไปหาปลาเสียนานจนพลาดจ่ายค่างวดเรือ พอกลับเข้าฝั่งพร้อมปลาเต็มลำเขาก็พบว่าเรือโดนแจ้งอายัด เขากับอีกาหลง โศเภณคู่ใจจึงเดินทางเข้ากรุงเทพมาเจรจากับเจ้าของบริษัท แต่พอไปถึงก็พบว่าเท่าประธานเดินทางขึ้นเหนือไปน่านเพื่อเยี่ยมลูกสาวเสียแล้ว แน่นอนเจ้าดำตามไปที่นั่น ขโมยรถขนไก่จากคนแถวนั้น ทิ้งอีกางหลงไว้กลางทางแต่พอไปถึงก็พบว่าท่านไม่อยู่ อยุ่แต่คุณอ้วยลูกสาวจบนอกเจ้าอารมณ์ช่างูถูกคน เขาจึงจับคุณอ้วนใส่รถพากันเดินทางขโยกข้ามเขาไปตามหาคุณพ่อในป่า โดยตลอดทางย่อมต้องมีการตบตีด่าทอกันอย่างรุนแรงทั้งทางกายและวาจา จนในที่สุดแน่นอน ตกหลุมรักกัน

หากที่ไปได้ไกลที่สุด และทำลายขนบทุกอย่างทิ้งย่อมต้องเป็น พิศวาสซาตาน (2529)หนังที่คลายจะดัดแปลงมาจาก  The Beguiled ภาพยนตร์ปี 1971ของ Don Seigel หนังเล่าเรื่องของนักโทษประหาร (ต้นฉบับนั้นเป็นทหารหนีทัพ)  ที่หนีตายกระเซอะกระเซิงเข้าไปในเหมืองเล็กๆห่างไกลผู้คน เหมืองนั้นมีเจ้าของเป็น คุณ มาณธา อดีตภรรยาท่านเจ้าของเหมืองที่ขึ้นมากุมอำนาจกลังจากสามีตายอย่างลึกลับ เธอปลดคนงานชายออกจนเกือบหมด และไปรับเด็กสาวห้าหกคนมาอศัยอยู่ร่วมกันในบ้าน มีสัมพันธืกับเด็กบางคนในบ้านเสียด้วย  นักโทษหนุ่มหลอกว่าตัวเองเป็นเศรษฐีหนีโจรมาขอพึ่งใบบุญ แม้คุณมาร์ธาจะไม่เห็นด้วยแต่ก็ช่วยรักษาจนเขาดีขึ้น ในขณะที่เขายังเดินไม่ได้นี้เองเขาลงมือยั่วยวนหลอกลวงเอาเด็กสาวทั้งบ้านมาทำเมีย(แม้แต่เด็กเก้าขวบก็ยังไม่วายโดนเขาล่อลวง) พิศาลเปลี่ยนชายกักขฬะจากผู้ล่าเป็นเหยื่อกามของสาวๆทั้งบ้าน ก่อนที่จะหักหลังผู้ชมอย่างร้ายกาจในฉากจบของเรื่อง

จากเรื่องย่อของหนังบางส่วนของเขา เราอาจจะจับอะไรได้ไม่มากไปกว่าโครงสร้างเรื่องของผู้ชายซาดิสม์ลากผู้หญิงไปตบตีกันในป่า หรือภาพชีวิตทรมานของตัวละครที่ด่ากันไฟแลบ ไม่บันยะบันยังอารมณ์ทั้งกายและทางวาจา แต่เลยพ้นไปจากนั้นเราพบว่าหนังของพิศาล อัครเศรณีมีความน่าสนใจ ทั้งในส่วนของ ‘อาการตบจูบ’ ในตัวของมันเอง ไปจนถึงการแสดงภาพของชนชั้นไม่ว่าจะตั้งใจหรือไม่ผ่านทางตัวเรื่องของเขา

ชนชั้นนางฟ้า และชนชั้นซาตาน

แกมันเลวยิ่งกว่าสัตว์! แหมพอตกดึกก็เป่าแซกโซโฟนให้ผัวเชียวนะ! แกมัน... เงินที่แกหามาได้ก็เป็นเงินน้ำกาม! โธ่ อีนี่ เดี๋ยวกูถีบตกรถซะนี่ ! อีอ้วน จะเอายังไงกับกู! เหล่านี้เป็นเพียงคำพูดเล้กๆน้อยที่ตัวละครกล่าวแก่กัน ทั้งในหนัง และบนใบปิดหนังที๋โฆษณาตามหนังสือพิมพ์ มากไปกว่านั้นนี่คือหนังที่มีตัวละครอันประกอบด้วย สาวก่อสร้าง เด็กขายหนังสือพิมพ์ ตชด. หนุ่มสลัม เซียนพนัน ตังเกเรือประมง  ช่างซ่อมรถ กล่าวให้ถูกต้อง นี่คือหนังที่เต็มไปด้วยตัวละครชนชั้นล่างโดยแท้
comment67:หนังของเขาไม่กะมิดกระเมี้ยนที่จะใช้ภาษาแบบชาวบ้านร้านตลาด(ในครั้งกระนั้นหนังไทยก็กระมิดกระเมี้ยนน้อยกว่าตอนนี้มาก ภาษาในหนังไทยก็แสบทรวงมากกว่าตอนนี้มาก แต่พิศาบลก็ยังถูกจดจำในฐานะแนวหน้าก็การทำหนังที่ด่ากันหยาบๆคายๆ) ตัวละครที่เป็นคนชั้นล่างของจริง ด้วยกริยาตบตีต่อยชกแบบคนชั้นล่าง ที่เราแทบจะหาโอกาสเห็นได้ยากในหนังไทย ไม่ว่าจะเป็นฉากการกระทืบเด็ก หรือการอ้าขาโชว์เพื่อตอบโต้เมื่อโดนด่า การจิกหัวตบกันกลางตลาด   (หนังมีตัวละครแรงๆโดยเฉพาะ อภิรดี ภวภูตานนท์ ที่ได้เล่นบทอย่างโสเภณีคู่ขาที่เปลี่ยนโกเตกซ์กันบนจอหนัง หรือบทพี่สะใภ้ตัวแสบที่ถ่างขาโชว์เมื่อโดนน้องสามีแซวเรื่องคลอดลูก หรือรับบทเป็นสาวร่านสวาทที่เคยมีผัวกะเทยใน พิศวาสซาตาน ) เราแทบจะบอกได้ว่า นี่คือหนังที่เปิดโอกาสให้มีการใช้ ภาษาแบบคนชั้นล่าง ฉายภาพชิวตแบบคนชั้นล่าง โดยไม่อินังขังขอบที่จะเป็นหนังเรียบร้อยหรืออย่างน้อยก็สุภาพเลยแ้แต่น้อย) กล่าวถึงที่สุดหนังของพิศาล อัครเศรณี จึงเป็นหนังที่ว่าด้วยคนชั้นล่าง และสร้างมาเอาใจคนชั้นล่างของจริง

ตชด.ที่ถูกฆ่าล้างโคตร แก้แค้นด้วยการักพาตัวลูกสาวเจ้าพ่อ(เลือดทมิฬ) ชายชาวเรือลักพาตัวลูกสาวเจ้าของบริษัทเพื่อให้เธอนำทางไปหาพ่อ(อุ้งมือมาร) โจรร้ายลักพาน้องสาวของนายตำรวจที่สังหารครอบครัวของเขา (หัวใจทมิฬ)  แม้หนังสามเรื่องนี้แทบจะเป็นการทำซ้ำหนังเรื่องเดียวกัน (ซึ่งอันที่จริงเป็นการงอกเงยด้านกลับออกมาจากหนังเรื่อง มนต์รักอสูร และในที่นี้เราอาจผนวกรวมเอาไฟรักอสูร หนังโด่งดังที่สาบสูญไปซึ่งว่าด้วยเรื่องของชายคนหนึ่งที่ถูกภรรยาหักหลังแล้วไปจับเอาฝาแฝดแานดีของเธอมาทรมานปางตายแทน-ผูเขียยังไม่สามารถหาชมหนังเรื่องนี้ได้เว้นแต่ฉบับละครโทรทัศน์ จึงขอละไว้ในที่นี้) แต่ดูเหมือนพิศาลจะพลิกเกมไปมา  เรื่องหนึ่งเป็นคนชั้นล่างจับคุณหนูบริสุทธิ์ อีกเรื่องเป็นโจรร้ายของจริงแถมยังครึ่งดีครึ่งบ้า (สถานะของตัวละครโจรในหัวใจทมิฬนั้นไม่ใช่ตัวเอกของเรื่องเพราะตัวเอกของเรื่องคือนายตำรวจที่ถูกฆ่าล้างครัว ซึ่งแสดงโดยสรพงษ์ ชาตรี และเป็นการกลับข้างจากตัวเอกในเลือดทมิฬ) ในขณะที่อุ้งมือมารนั้นตัวละครชายแบบเลือดทมิฬ(ถูกยึดเรือ) ลักพาคุณหนุลูกผู้ดีที่ไม่ใช่สาวบริสุทธิ์แต่เป็นสาวหัวนอกที่เขาจับมาในคืนที่เธอเฟลิร์ตกับชายหนุ่มหน้าใหม่  ทำให้หนังทั้งสามเรื่องที่ดูเหมือนจะเป็นเรื่องเดียวกันเอาเข้าจริงมีการพลิกกลับข้างของตัวละครอย่างน่าสนใจ ภายใต้รูปรอยของหนัง ที่ว่าด้วย Stockholm Syndrome  (อาการที่ผู้ถูกลักพาตัวเกิดเหนอกเห็นใจคนที่ลักพาตัวไปจนในที่สุดเปลี่ยนข้างมาช่วยคนที่ลักพาตัวเองไปเสีย ซึ่งจากการวิจัยของFBIพบว่าเกิดขึ้นถึง27% ของคดีทั้งนี้อาการนี้ตั้งชื่อตามเหตุการณ์ปล้นธนาคารในกรุงสตอล์กโฮล์ม ที่บรรดาพนักงานธนาคารที่ถูกจับเป็นตัวประกันหันมาช่วยโจรเสียแทน)
comment68:แต่อันที่จริง

หากในอีกทางหนึ่งเราพิจารณาหนังสามเรื่องนี้รวมเข้าเป็นหนึ่งเดียวกันในฐานะหนังที่แสดงโครงสร้างความสัมพันธ์ของชายกักขฬะกับสาวบริสุทธิ์นั้น (ในกรณีนี้เราอาจรวมเอา ซอสามสาย ที่ถึงแม้ไม่ได้มีการลักพาตัวหรือทำทารุณกรรม แต่มันคือเรื่องของชายกักขฬะ ข่มขืนหญิงสาวลูกผู้ดี หนำซ้ำคราวนี้ไม่มีความแค้นเข้ามาเกี่ยวข้องอีกต่อไป) ในทางหนึ่งชายกักขฬะเป็นภาพแทนของคนชั้นล่าง ( ตังเก ตชด. หนุ่มสลัม โจร ) ที่ลักพาเอาลูกหลานคนชั้นกลางไป ลูกหลานที่มาในฐานะของสิ่งมีชีวิตที่อ่อนแอหยิบหย่ง ทำอะไรไม่เป็น ไร้กำลังจะขัดขืน

ประกอบกันเข้ากับการที่หนังของพิศาลนั้นอุดมไปด้วยอาการปากว่ามือถึง ภาษาระดับปากตลาด  มีการตบตีด่าทอกันอย่างรุนแรงเต็มที่(ทั้งในส่วนของตัวหนังลามเลยไปจนถึงภาพการโปรโมทหนังที่มีการโควทคำด่าเด็ดๆมาแปะเรียกความสนใจจากผู้ชม) เราแทบจะอนุมานเอาคร่าวๆได้เลยด้วยซ้ำว่ามันเป็นหนังที่สร้างขึ้นมาสำหรับคนชั้นล่าง มากกว่าเป็นความบันเทิงที่เรียบร้อยสำหรับผู้ลากมากดี

ดังนั้นด้วยลักษณาการนี้ใช่หรือไม่ที่ผู้ชมอาจจะพากันสงสารเวทนาแม่เจ้าประคุณที่ถูกตบตีด่าทออย่างไม่เป็นธรรมเอาเสียเลย หากในขณะเดียวกันมันก็คืออาการพาฝันขั้นสูงที่ให้โอกาสและอำนาจแก่ผู้ชมคนชั้นกรรมาชีพหาเช้ากินค่ำ ได้แสดงอำนาจเหนือชนชั้นกลางอย่างจริงจัง พวกเขาและเธอได้ใช้ภาษา กริยาแบบที่พวกเขาใช้กันจริงๆด่าจริงตบจริง กับไอ้พวกลูกคุณหนู แถมยังได้ครอบครองพวกเธอเหล่านั้น ได้ชัยชนะเหนือร่างกาย(ข่มขืนบ้าง สมยอมบ้าง)  และเหนือจิตใจ(พอได้เสียเป็นเมียผัวก็รักกันขึ้นมาเสียอย่างนั้น)

การชมภาพยนตร์กลุ่มนี้ของพิศาลจึงเป็นความบันเทิงซึ่งกวัดไกวไปมาระหว่างอาการสงสารเห็นใจตัวละคร กับอาการสะใจอยู่ลึกๆที่ได้เห็นตัวละครหญิงเหล่านี้ถูกทำร้ายปางตาย  ความรักของตัวละครในหนังของพิศาลมักจะดูไม่สมจริง ไม่น่าเป็นไปได้  เป็นความรักที่ลงเอยกันตามขนบของหนังไทย นั่นคือเมื่อมีตัวพระมีตัวนาง ก็ต้องมีความรัก  รักไปย่างนั้น รักกันง่ายๆ (ไหนๆก็ได้กันแล้ว ลองถ้าได้กันโดยที่ในที่สุดไม่รักกัน ก็จะถือเป็นการฝ่าฝืนข้อห้ามของหนังไทย เพราะนั่นจะเท่ากับผลักการปล้ำให้กลายเ็นการข่มขืน และผลักพระเอกไปเป็นผู้ร้าย)

นอกเหนือไปจากขบวนพาเหรดหนังตบจูบ หนังอีกกลุ่มของพิศาลก็ยังคงอุดมไปด้วยตัวละครชนชั้นล่างอันเข้มข้น  ในปี  2521 ตัวละครของการันต์ (รับบทโดยวูร กรุณา) คือภาพแทนของคนชั้นล่างที่ดิ้นรนขึ้นไปเป็นคนชั้นกลางผ่านทางการศึกษา หากเป็นการดิ้นรนนี้เองที่ทำให้เมียแม่ค้าของเขาต้องหอบลูกหนีไปผเชิญชะตากรรมเลวร้าย เด็กชายโอปอลล์ลูกคนเดียวของเขากลายเป็นเด็กข้างถนน แม้เขาจะกิ้นหนีความจนได้ แต่มันก็ตามหลอกหลอนเขาอยู่เช่นนั้น (แต่หนังก้เลือกจะประนีประนอมใ้ตัวละครในตอนจบ จนอาจกล่าวได้ว่านี่เป็นหนังของพิศาลเรื่องเดียวที่ตัวละครได้เลื่อนชั้นจากคนชั้นล่างขึ้นไปชั้นที่สูงกว่า ตามขนบของหนังไทยจำพวกหนังชิวิตที่ขับเน้นโลกศักดินา ผูกกันอยู่ที่ความลับว่าใครเป็นลูกใคร (  -โปรดอ่านเพิ่มเติมในบทความ  ‘ความยุติธรรมของบานเย็น OCTOBER 09)  ในทางตรงกันข้าม แพน ในดวงตาสวรรค์ สาวบ้านนอกใฝ่สูงกลับไม่สามารถเลื่อนชั้นของตัวเองได้สำเร็จ แม้เธอจะเป็นเมียคุณใหญ่หนีไกลจากความจน จนลืมพ่อที่หอบข้าวของมาเยี่ยมจากบ้านนอก แพนเป็นภาพแทนชนชั้นล่างของแท้ในวรรณกรรมที่ครอบครองโดยชนชั้นกลาง สาวบ้านนอกที่ไม่รู้จักพอทั้งชีวิตและทั้งความรักในไม่รู้อิ่ม เธอละเมิดข้อห้ามของการเป็นคนชั้นล่างแสนดี และเธอจะต้องโดนลงโทษอย่างโหดเหี้ยม

ไม่เพียงแต่แพนเท่านั้น คู่รักอย่างธงหนุ่มตชด.กับคุณนูดาวลูกสาวเจ้าพ่อ หรือ เจ้าโจรร้ายกับนางพยาบาลสาว ล้วนต่างต้องลงเอยอย่างโหดร้ายทารุณทั้งสิ้น ข้อห้ามของรักข้ามชนชั้นที่ไม่ถูกทำนองคลองธรรม (ลากกันเข้าป่า ลักพาตัว กริยาไม่น่าดูชม) แม้แต่นายบุญทิ้งหนุ่มชาวบ้านที่ได้ดิบได้ดีได้สมรักกับลูกสาวผู้ลากมากดี ยังต้องจดจำไปจนตายว่านางกระเทยที่ส่งเสียเขานั้นฆ่าตัวตายไปต่อหน้าต่อตา  หรือแม้แต่ตัวละครแสนดีอย่างเช่นตัวเอกในชะตาฟ้า (จะว่าไปแล้วในหนังเรื่องนี้นาถยารับบทเป็นทั้งชนชั้นกลางที่ตกเป็นเยื่อชายกักขฬะ และเป็นคนชั้นล่างที่คลั่งแค้นในเวลาต่อมาเมื่อเธอเป็นโสเภณีสู้เพื่อลูกจนพลั้งมือฆ่าสามีเก่าตาย)  จนกระทั่งมาถึงคู่ของ ไอ้ดำกับอีอ้วนแห่งอุ้งมือมารนี้เอง ที่คนชั้นล่างได้มีโอากาสเอาคืน

ไอ้ดำลักพาคุณหนูอ้วนเข้าป่าไปในคืนหนึ่งที่เธอเมามายอย่างยิ่งและเ่าทอเขาเสียๆหายๆ จริงๆเขาก็แค่ต้องการให้เธอช่วยตามหาพ่อที่เข้าป่าล่าสัตว์เพื่อที่จะได้ตกลงธุรกิจเรื่องเรือของเขาที่ชุมพรเท่านั้นแต่มันก็กลับเลยเถิดไปกันใหญ่
comment69:อุ้งมือมาร อาจจะเป็นหนังตบจูบก็จริง แต่ตัวมันนั้นก็ได้แหกขนบหนังตบจูบอย่างน่าสนใจยิ่ง ด้วยการกำหนดบทของคุณหนูอ้วนให้เป็นผู้หญิงเจ้าอารมณืไม่แพ้นายดำ เธอถึงขั้นตบตีด่าทอเอาคืนพระเอกของเราด้วยดีกรีคำด่าที่แรงพอกัน กรีดร้องเสียงหลงเมื่อไม่ได้อย่างใจ และถึงที่สุด เมื่อถึงคราวจะได้กันเธอเป็นคนชักชวนพี่ดำของเราเสียด้วยซ้ำ

และในอุ้งมือมารนี้เองที่คนชั้นล่างได้ทำสิ่งที่แตกต่างออกไป พวกเขาไม่ต้องการขยับชนชั้น แต่เกี่ยวเอาคนชั้นบนลงมาคลุกขี้ดินด้วย ในตอนจบ คุณหนูอ้วนสมยอมกลับมาหานายดำ ลงเอยกันอย่างเป็นสุข ซึ่งนั่นหมายความว่า เธอจะต้องมาเป็นเมียไอ้หนุ่มตังเกนั่นเอง!

มันเป็นเช่นนั้นอีกในซอสามสาย คุณหนูคนงามถูกไอ้นักศึกษาปากเสียข่มขืนในวันฝนตก เขาหนีหายไปด้วยสำนึกบาปปล่อยให้น้องชายแสนดีรับผิดชอบแทนก่อนจะกลับมาทวงคืนเมียคืนเดียวของตัวเอง ที่สำคัญคือคุณหนูลูกผู้ดีก็ย้ายมาอยู่บ้านดงสลัมเสียแล้วในขณะนั้น

หากแต่นี่เป็นเพียงเรื่องของชนชั้นล้วนๆเท่านั้นหรือ มันคือการประกาศชัยชนะของชนชั้นหรือเปล่า บางทีอาจะตีขลุมเกินไปที่จะมองเช่นนั้น เพราะถ้าจะว่าไปแล้ว ตัวละครที่สมยอมกลับมาอยู่กับคนชั้นล่างคือตัวละครหญิงล้วนๆ

กล่าวให้ถูกต้องเลยพ้นไปจากประเด็นชนชั้นที่ลอยฟ่องอยู่ในหนัง สิ่งที่ยังคงผงาดง้ำค้ำโลกในหนังของพิศาล (หรืออาจจะเป็นหนังไทย) ก็คือประเด็นเรื่องเพศนี้เอง ถึงที่สุดนี่คือหนังที่ตอกย้ำสภาวะชายเป็นใหญ่ หนังที่ตัวละครชายจะไม่ถูกลงโทษต่อสิ่งที่เขาได้กระทำลงไปต่อผู้หญิง  ถึงที่สุด การก้าวข้ามไปเอาคืนชนชั้นกลางของตัวละครชนชั้นล่างในหนังจึงยืนอยู่บนการกดขี่เพศหญิงโดยเฉพาะ  ความรักที่บังเกิดขึ้นต่อตัวละครถึงที่สุดเป็นเพียงอาการลูบหน้าปะจมูกหลังจากเสียสาว และยิ่งตอกย้ำอาการรักนวลสงวนตัวให้แน่นหนามากขึ้น เพราะที่สุดแล้วตัวละครเอก ก็เสียสาวให้กับชายที่เธอจะรักในเวลาต่อมา ความรักถูกทำให้มีอำนาจเหนือสรรพสิ่งจขนเธอสามารถช่วยชายคนรักบุกป่าฝ่าดง สู้กับตำรวจ หรือโจรร้ายก็ทำได้ ในเลือดทมิฬและหัวใจทมิฬนั้น การณ์กลายเป็นว่าโลกข้างนอกมีตำรวจชาย ยืนล้อมความรักโรแมนติคข้ามชนชั้นเต็มไปหมด ผู้หญิงในหนังของพิศาล โดยเฉพาะบรรดาคุรหนุลูกชนชั้นกลางจึงถูกกดขี่ซ้ำสองชั้น จากสังคมภภายนอกที่พยายามพรากเธอออกจากคนรัก และจากความรักที่ถูกจับยัดใส่เธอหลังจากเสียตัวไปล่วงหน้าเป็นค่ามัดจำเรียบร้อยแล้ว

อย่างไรก็ตาม เรากลับผบว่ามีหนังเรื่องหนึ่งของพิศาลที่ท้าทายต่อขนบ ทั้งของหนังไทย และต่อขนบของตัวเขาเองอย่างถึงที่สุด  และหนังเรื่องนั้นคือ พิศวาสซาตาน

พิศวาสซาตานเริ่มเรื่องด้วยภาพของการขนส่งนักโทษประหารชีวิตที่หลบหนีอยู่ตามตะเข็บชายแดน เสือเภิก เป็นคนเดียวที่รอดชีวิตจากการชิงตัวประกัน เขาถูกยิงบาดเจ้บสาหัส แต่ยังเอิญได้เจอกับน้องแป้งเด็กหญิงเก้าขวบที่ออกไปถีบรถเล่นแถวเหมือง เด็กหญิงแป้งจะร้องให้คนช่วยเหลือเขา แต่เขากลับหันมาจูบเด็กหญิงเพื่อกันไม่ให้เธอร้องออกมา จากตรงนั้นเด็กหญิงแป้งก็เข้าใจว่าเขาคงชอบเธอ

เด็กหญิงแป้งพาเธอมาที่บ้านของคุณมร์ธา (รับบทโดยเพ็ญพักตร์ ศิริกุล) เจ้าแม่เหมืองอะไรสักอย่าง สามีของเธอตายหลังจากพบว่าเธอคบชู้กับคนงานเหมือง เขายิงชู้เธอแล้วหัวใจวาย เธอจึงเข้าครอบครองเหมือง เด็กสาวในอาณัติของเธอมีทั้งสาวแสนซื่อญาติห่างๆที่เคยถูกลงแขกจนต้องหลบมาอยู่กับเธอ ที่ติดตัวมาด้วยคืออาการอยากผู้ชายเป็นพักๆ (ฉากหนึ่งในหนังเธอร้องครวญครางว่า ผู้ชาย ผู้ชาย ฉันต้องการผู้ชายยยย คุณมาร์ธาจึงสนองด้วยการตบหน้าเธออย่างแรง ซ้ำๆบอกว่าจะสั่งสอนเธอให้หายอยาก และแน่นอนร่วมรักกับเธอด้วย)  ทำหน้าที่สอนภาษาอังกฤษให้เด็กสาวคนอื่นๆ(รับบทโดย นาถยา แดงบุหงา)  ส่วนอีกคนเป็นแม่หม้ายหย่าผัวที่เป็นกะเทยเป็นคนสนิทคู่เลสเบี้ยนของคุณมาร์ธา (รับบทโดย อภิรดี ภวภูตานนท์) สาวๆที่เหลือก็มีทั้งสาวธรรมดา สาวอ้วนช่างกิน ไปจนถึงสาวน้อยร้อนรักที่อยากลองรักจนตัวสั่น

นายเภิกนั้นแม่จะต้องนอนอยู่กับที่เกือบทั้งเรื่อวง เขาก็เที่ยวหลอกคนนั้นคนนี้ไปทั่ว อีนที่จริงคุณมาร์ธารู้อยู่แล้วว่าเขาเป็นักโทษหนีคดี แต่เธอก็เก็บเขาไว้ เป้นไปตามคาดเขาล่อหลอกสาวๆในบ้านมาบำเรอกามและทำให้บรรดาสาวๆ (โดยเฉพาะนาถยา และ อภิรดีถึงกับแทบจะตบกันตาย)ไม่เว้นแม้แต่เด็กหญิงแป้ง ที่ถลกเสื้อให้เขาดูว่าไม่เด็กแล้วใส่เสื้อในแล้ว ก่อนที่ความจริงจะเฉลยว่าคุณมาร์ธากำลังจะิดเหมืองย้ายไปเมืองนอก โดยเด็กสาวทุกคนจะเดินทางไปด้วย ข้างนายเภิกหลังจากหลอกคนนั้นล่อคนนี้ เขาก็ประสบอุบัติเหตุใหญ่ตกบันได จนคุณมาร์ธา(ซึ่งมีความรู้เรื่องแพทย์ ตัดสินใจตัดขาทั้งสองข้างของเขา!)  ในฉากสุดท้ายของหนัง เขากลายเป็นคนสุดท้ายที่อยู่ในหมืองกับคุณมาร์ธา ชายขาพิการสองข้างโดดเดี่ยวในความมืด โน่นแน่ะคุณมาร์ธาเดินมาในชุดนอนยั่วยวน แล้วขึ้คร่อมบนร่างของเขา ขยับขโยกเชื่องช้าก่อนที่หนังจะจบลงตรงนั้น!

โดยไม่ต้องสงสัย เพียงแค่ครั้งนี้ครั้งแรก และอาจจะเป็นหนึ่งในไม่กี่ครั้งที่เราจะเห็นว่าความเป็นชาย(จากนักสร้างหนังที่มาโชที่สุด) ถูกท้าทายและบดขยี้อย่างละเอียดโดยเพศหญิง  ในหนังเรื่องนี้ ตัวละครเพศชายอ่อนด้อย ถึงขั้นง่อยเปลี้ยเสียขา ลำลึงคืของเขาคือฐานที่มันสุดท้ายนที่เอาไว้หลอกลวงบรรดาสาวๆของบ้าน (เช่นเคยได้กันทีเดียวก็ตกหลุมรักเป็นเรื่องเป็นราว) หากความรักนำมาซึ่งพิษร้าย เพราะความรักนี่เองที่ทำให้เธอไม่สามารถทนเห็นเขาไปมิอะไรกับสาวอื่นได้ และนำไปสู่อุบัติเหตุชวนสะพรึง  ถึงที่สุด ลึงคืที่เป็นอำนาจของเพศชายมาตลอด(เอากับใครคนนั้นก็จะกลายเ็นเมีย) ถูกทำให้กลายเป็นของเล่นชิ้นหนึ่งสำหรับแก้อาการร่านสวาทของคุณมาร์ธา ไม่ว่าจะตั้งใจหรือไม่ ขนบทั้งหมดในหนังของพิศาล ถูกท้าทายด้วยตัวเขาเองในหนังเรื่องนี้ หนังที่ความสัมพันธ์ของชายหญิงบิดผัน การร่วมรักไม่เกี่ยวกับความรัก และผู้ชายไม่ได้เป็นใหญ่อีกแล้ว
comment69-1:เพิ่งรู้ว่าเมืองไทยมีหนังแบบนี้ด้วย ชอบจังเลย 

เราคิดว่า อะไรที่ไปกดมันมากๆ ปิดมันมากๆ สักวันมันก็จะขบถ ระเบิด ปะทุออกมา 

บางที ถ้าประเทศเรายอมรับในความต่างได้มากกว่านี้ เคารพตัวเองมากกว่ากระแสสังคม กลายเป็นทุกคนรู้จักใช้วิจารณญาณ

เราอาจได้เห็นเมืองไทยในแบบที่ต่างออกไป หนังละครก็คงจะมีเนื้อหาหลากหลายมากขึ้น

คิดว่าอีกไม่นาน
comment70:ไม่รู้นับเป็นโชคหรือไม่ที่หนังเรื่องนี้ถูกสร้างขึ้นในยุคที่จัดได้ว่ามีเสรีภาพสูงสุดยุคหนึ่งในสังคมไทย หนังที่กล้าหาญทั้งเนื้อหาและการเล่าเรื่องเรื่องนี้ จึงสามารถออกฉายได้ ที่น่ขันคือหนังที่น่าจะเฟมินิสต์ที่สุดเรื่องนี้ของเขาทำให้เขาต้องมัญหากับคณะกรรมการสภาสตรีในประเทศไทย!  และไม่รู้ว่าเป็นโชคหรือไม่ที่ในไม่กี่สิบปีหลังจากนั้นสังคมไทยจะเหวี่ยงหวือกลับไปเป็นอนุรักษ์นิยมชนิดสุดโต่ง ผลก็คือหนังแทบทุกเรื่องของเขาที่ออกขายเป็นวีซีดีราคาถูกในบ้านเรานั้นล้วนถูกดูดเสียงคำหยาบไล่เรื่อยไปจนถึงเซนเซอร์บางฉากออก​(หนึ่งในนั้นคือฉากลือลั่นที่เขาถีบเนาวรัตน์ ยุกตะนันท์ตกรถจิ๊ปในเลือดทมิฬ)  ดูเหมือนพิศาลจะมาก่อนกาล และจะยังเป็นเช่นนั้นเสมอไป  หนังของเขาในที่สุดเป็นเหมือนเครื่องหมายที่บอกให้รู้ว่าสังคมไทยเคยไปได้ไกลแค่ไหน อะไรที่ถึงที่สุดด็ยังเป็นสิ่งต้องห้ามในขณะนั้น และที่หนักกว่านั้นหนังของเขาเป็นเครื่องยืนยันว่าในที่สุดบ้านเราก้าวไปข้างหน้าหรือถอยหลังลงคลอง

หากไม่นับ เพลงสุดท้ายที่เขาหยิบหนังตัวเองมารีเมคใน ปี 2549ก็เป็นเวลาเกือบยี่สิบปีแล้วที่เขาเลิกทำหนัง (เขาหันไปทำละครซึ่งก็เป็นการรีเมคบทประพันธ์ของตัวเอง หลายชิ้นก็กลายเป็นของทำเทียมที่ประนีประนอมและไม่น่าจดจำ) น่าเสียดาย ที่เขายังไม่ได้รับการยอมรับในฐานะผู้กำกับไทยมากฝีมือคนหนึ่งที่มีความโดดเด่นในยุคสมัยของตนเอง  เป็นหนึ่งในออเตอร์ที่พอจะมีได้หากจะมี และสมควรอย่างยิ่งที่จะมีการศึกษาเกี่ยวกับหนังของเขาอย่างจริงจัง  ในฐานะผู้กำกับหนังที่ซ่อนเนื้อหาทางชนชั้นไว้ภายใต่รูปรอบของหนังไทยตามขนบ ที่ถูกเรียกว่า น้ำเน่า ได้อย่างแนบเนียนทุ่ดคนหนึ่ง
https://filmsick.wordpress.com/2013/04/07/pisal/
comment70-1:สารภาพว่าเป็นคนรุ่นหลัง เกิดไม่ทันซักเรื่องครับ
สนใจอย่างมาก เกี่ยวประเด็นนี้
"...พวกเขาไม่ต้องการขยับชนชั้น แต่เกี่ยวเอาคนชั้นบนลงมาคลุกขี้ดินด้วย..."
พอนับตามนิยามนี้แล้ว ผมกลับพึงใจรับได้แฮะ ดูตลกร้ายสุดๆไปเลยที่ชนชั้นที่สูงกว่า ร่ำรวยกว่า เกิดในชาติตระกูลที่ดีกว่า
ต้องมาอยู่ในสถานะเป็นทาสกามอารมณ์ ถูกกดขี่กลับจนดูไม่เหลือสภาพความเป็นผู้ดีอะไรนั่นอีกต่อไป
ดูเหมือนเป็นการเอาคืนที่โคฅรแสบ โคฅรจะหัวขบถแบบสุดๆเลย
ส่วนกระแสน้ำเน่าข่มขืนยุคหลังๆนี่ ไม่แน่ใจเหมือนกันว่าให้ประเด็นอะไร
รู้สึกได้แค่เหมือนพยายามจะพรีเซนต์ให้ความหล่อรวยชาติตระกูลดี จะซื่อสัตย์รักเดียวใจเดียวหลังได้เสียหรือข่มขืนใคร อะไรทำนองนั้น
ซึ่งมันฟังดูตลก แบบตลกฮาแตกเลยล่ะ
เสียดายแนวทางของนักประพันธ์ยุคหลังๆอ่ะ สุดท้ายพวกเขาก็หันไปกุลีกุจอรับใช้เงินจากคนชั้นบน มากกว่าจากคนชั้นล่างด้วยกัน
comment70-2:แล้วผู้หญิงชั้นบน ไม่ใช่คนเหรอคะ?
ไม่มีใครสมควรจะ "รับได้" กับการทารุณกรรมทางเพศ หรือทารุณกรรมร่างกายทั้งนั้นแหละค่ะ
นั่นคือผู้หญิง
และนั่นก็คือมนุษย์
เจ็บได้ ร้องไห้เป็น เหมือน ๆ กับเรา และคุณ
comment70-3:อย่างเรื่องทาร์ซาน พระเอกเป็นคนป่า
นางเอกเป็นสาวสังคมเมือง สวยงาม มีฐานะ มีขนบธรรมเนียนประเพณี เป็นผู้ดีทุกกระเบียดนิ้ว
ภาพยนตร์ยังทำให้นางเอกละทิ้งสังคมเมืองมาอยู่กับพระเอกที่เป็นคนป่าด้วยความดีและความรักได้เลย
ไม่จำเป็นต้อง "ทารุณกรรม"
การทารุณกรรมสมควรเป็นเรื่องที่ "รับไม่ได้" ค่ะ
comment70-4:แต่ถ้าเอาทาร์ซานไปชนกับหนังคุณพิศาลในยุคนั้น
ผมว่าหนังคุณพิศาลกินเรียบนะ
"...พวกเขาไม่ต้องการขยับชนชั้น แต่เกี่ยวเอาคนชั้นบนลงมาคลุกขี้ดินด้วย..."
โควทนี้ไม่น่าจะทำงานกับตัวละครทาร์ซาน
comment71:นิยายแนวนี้ก็เต็มไปหมด แนวพระเอกข่มขืนนางเอก คืองงมาก เขียนกันเยอะมากแล้วยังขายได้ ขายหน้าตาเฉยในเซเว่น
comment72:บทละครไทยหลายๆ เรื่องส่งเสริมค่านิยมที่ว่า พระเอกเลวคือดีงาม ทั้งข่มขืน ใช้กำลัง ข่มเหงนางเอก ดูถูกสารพัด สุดท้ายสำนึกได้กลับลำมารักกับนางเอกเฉยเลยเว้ยเฮ้ย แล้วที่น่าตลกกว่านั้นคือนางเอกชอบซะงั้น แล้วก็ลงเอยกัน Happy ending ตามสูตร วงจรอุบาทว์ ส่วนพระรองหลายๆ เรื่องต่อให้แสนดีแค่ไหน ทำดีกับนางเอกมาตลอดเรื่องขนาดไหน ยังไงสุดท้ายก็กินแห้ว ดีหน่อยก็คือได้นางรองมาปลอบใจ สู้พระเอกเลวๆไม่ได้หรอก ต่อให้ทำเลวซักแค่ไหน สุดท้ายนางเอกก็ให้อภัยเสมอ    

ดูบทแล้วมันตรงกันข้ามกับพวกการ์ตูนญี่ปุ่นที่ส่วนใหญ่บทมันมักจะมาแนวความพยายามอยู่ที่ไหนความสำเร็จอยู่ที่นั่น พระเอกพยายามทำดี เพื่อชนะใจนางเอกหรือคนที่แอบชอบมาตลอด จากที่นางเอกไม่สนใจ จนสุดท้ายก็สมหวัง แต่บทละครไทยนี่มันกลั่นแกล้งคนทำดีเพื่อชนะใจสาวฉิบเป๋ง  เพราะพระเอกละครไทยส่วนมากรวย หล่อ เลว นี่มันชายในสเปคนางเอกละครไทยทั้งนั้น 

กลายเป็นคำนิยามประจำสังคมไทยที่ว่าผู้หญิงชอบผู้ชายเลวๆ ผู้ชายดีๆ กินแห้วตลอด สะท้อนสังคมไหมล่ะนาย 
การ์ตูนญี่ปุ่นพลังมิตรภาพ ความพยายาม ปัญญา และ กลยุทธ  
ละครไทย ส่งเสริมให้ทำแต่ความดีๆๆๆๆๆๆๆๆๆๆๆๆ  คนดีผีคุ้ม โง่แค่ไหนก็ไม่เป็นไรขอแค่ทำดีรัวๆๆๆๆๆๆ สุดท้ายแล้วพระจะคุ้มครองเองไม่ต้องกลัว โชคชะตาฟ้ากำหนด เจอเรื่องซวยๆ โทษกรรมเก่าไว้ก่อนเลย ไม่ต้องโทษอะไรทั้งนั้น เหอๆๆ
comment72-1:แนะนำให้ดู ซอสามสาย ที่คุณพิศาลกำกับ

พระเอก ที่ ข่มขืน นางเอก  สุดท้ายแต่งงานกัน
น้องชาย พระเอก ที่รักนางเอกมาตลอด ทำดีมาตลอด ร้องไห้ ตอนจบ
comment73:นิยายตบจูบสะท้อนให้เห็นความเก็บกดของชะนีไทย  ๕๕๕๕๕๕๕๕๕๕๕๕๕๕๕

คือหื่นนะแต่แสดงออกไม่ได้ เพราะความเป็นกุลชะนีมันค้ำคอ ๕๕๕๕๕๕๕๕๕

จริงๆพวกนางอยากจับพระเอกปล้ำแต่ทำไม่ได้ไง มันจะดูไม่งาม

คนเขียนบทเลยต้องหาทางลงสวยๆให้บรรดานางเอกหวานๆ(แต่แอบหื่น)  

โดยเขียนบทให้พระเอกปล้ำซะ ซึ่งก็ต้องหล่อรวยด้วยจ้า ไม่งั้นไม่ฟิน 

พวกพระเอกก็รับคำด่าไป ส่วนนางเอกทั้งหลายก็ลอยตัว แอ๊บเป็นกุลชะนีต่อไปสวยๆ 

"ชั้นไม่เต็มใจนะ ชั้นรักนวลสงวนตัว ไม่ได้หื่นจ้า ก็เค้าบังคับชั้นอ่ะ ฮือๆๆๆๆ"  

ทำเป็นร้องไห้แต่ในใจไชโยโห่อิ้ว ร้ายมั้ยล่ะชะนีไทย ๕๕๕๕๕๕๕๕๕๕๕๕๕๕๕๕๕๕๕๕๕๕
comment74:เราก็เห็นด้วยนะว่าฉากเหล่านั้นมันแย่ มันเหยียดเพศ ก็คงเหมือนกับที่ละครฝรั่งมีการมีเพศสัมพันธ์ได้อย่างเสรีเป็นฉาก หรือไม่ก็ฉากดื่มสุรากันอย่างโจ่งครึ่มไง ที่ว่ามาแค่อยากจะบอกว่า ในทุกสังคมมีค่านิยม มีวัฒนธรรมที่มันฝังแน่น และไม่ได้ดีเสมอไป ฉะนั้นวิจารณ์คนอื่นได้ก็อย่าลืมวิภากตัวเองนะจ๊ะฝรั่งๅ
comment75:เพราะสภาพสังคมไทยทั้งในสมัยก่อนและสมัยนี้ ยังมองว่าการมีเพศสัมพันธ์เป็นเรื่องหน้าอาย ผู้หญิงดีๆ ไม่ควรแสดงออกซึ่งความต้องการทางเพศ ไม่ควรชื่นชมหรือยินดีในการมีเพศสัมพันธ์ โดยเฉพาะอย่างยิ่งถ้ายังไม่ได้แต่งงานกัน บวกกับค่านิยมที่ว่าผู้หญิงดีๆคือต้องรักนวลสงวนตัว อย่ามีอะไรกับผู้ชายจนกว่าจะแต่วกัน และผู้หญิงถ้ามีอะไรกับใครแล้วก็ตกเป็นของคนนั้น ผู้หญิงดีๆ ห้ามมีหลายผัว แล้วทีนี้นิยายส่วนมาก การแต่งกันของพระนางมันจะเกิดขึ้นในตอนจบ ดังนั้นเลยต้องเขียนนิยายให้พระเอกข่มขืนนางเอก เพื่อให้มีฉากอีโรติก ฟิน จิกหมอน พอข่มขืนแล้วเนื่องจากเป็นนางเอก ผู้หญิงดีๆ ต้องมีผัวเดียวมีอะไรกับใครแล้วต้องตกเป็นของคนนั้น นางเองจึงต้องรักพระเอก เพื่อจะได้คงคุณค่าของความเป็นผู้หญิงดีๆ เป็นนางเอกตามค่านิยม
เพลียใจ และไม่อินทุกเรื่องที่นางเอกโดนข่ม โดยเฉพาะไม่สิ้นไร้ไฟสวาทกับสวรรค์เบี่ยง ไม่ปูพื้นความรักอะไรเลย มาถึงข่มๆๆๆ ถ้าเจองี้จริงหล่อเทพแค่ไหนก็แจ้งความค่ะ
comment76:ไม่รู้แหละ ละครในดวงใจคือสวรรค์เบี่ยง อย่าลืมฉัน ใครจะว่าไงก็ช่าง
comment77:แล้วแบบนี้เกมที่หยิบไม้เบสบอลมาตีคนตาย เอาปืนมายิงจ่อหัวคน จะไม่สร้างค่านิยมความรุนแรงได้อย่างไร
comment78:แล้วคนแต่งส่วนมากก็เป็น"ผู้หญิง"


..ฟินดีเนอะ?
comment79:Breaking Bad
Better Call Saul
FARGO
Game Of Thrones
The Walking Dead
Fear The Walking Dead
Sherlock Holmes
Lost
Orphan Black

ผมดูแต่ซีรีย์ฝรั่งครับ  ละครไทยทั้งหลาย ผมเลิกดูตอนป.5ป.6 ได้มั้งครับ 

เพราะละครส่วนใหญ่99.81%มันน้ำเน่า น่าเบื่อ เดิมๆ ซ้ำซาก ไร้สาระ ปัญาอ่อน

ซีรีย์ฝรั่งดีดี  มีอีกตั้งมากมาย ไม่เคยจะแคร์ครับ  ...   ละครไทยคืออะไรครับ   ผมไม่รู้จักง่ะ
comment80:คนนอกไม่เข้าใจความซับซ้อนสังคมบ้านเรา ไปจ้องแต่ละครดาวพระศุกร์ จับโยงเป็นประเด็นมั่วมาที่เรื่องข่มขืนได้ แพะชัด ๆเลย ละครน้ำดีแนวสะท้อนสังคมบ้านเราก็มีเยอะเเยะ  คนบ้านเราไม่ได้เสพเเต่น้ำเน่าอย่างเดียวนะ คือมียาพิษได้ก็มียาแก้พิษได้ ไม่งั้นคนไทยคงเป็นประเภทแยกเเยะผิดถูกไม่ได้ เช่นผู้หญิงจ้องแต่ผู้ชายหล่อมาควง ไม่หล่อก็ขอให้รวย มีเมียแล้วก็เอา หรือมันจะข่มขืนก็ยอมถ้ามันหล่อรวยแบบคุณภาค 
คุณภาคก็กระไรเปลือกนอกหล่อรวยไฮโซ เบื้องหลังดันทำผิดกฎหมาย ทำผิดต่อศีลธรรมอันดีของสัมคม แต่คนดูยังไปปลื้ม(เสียงสูง)มันอีก เฮ้อ..ตอนนั้นมันอินจริงนะ ผมก็อีกคนที่หลงติดหน้าจอรอดูละคร ฝรั่งมันคงไม่เข้าใจ คนไทยทำไมยกย่องคนไม่ดี ก็มันเป็นละครไม่ใช่เรื่องจริง เถียงมันเลยฝรั่ง คือผมอยากจะแนะนำละครเรื่อง คือหัตถาครองพิภพ ให้ฝรั่งมันเก็ต ในเรื่องสะท้อนความเห็นแก่ตัวของผู้ชายได้อย่างตรงไปตรงมา ตัวละครเจ้าคุณในเรื่องก็ไม่ใช่ชายหนุ่มหล่ออย่างคุณภาค หากเเต่เป็นชายวัยกลางคนที่รวยมากๆแถมยังหื่นกาม ทำเรื่องเห็นแก่ตัวสารพัด ตอนหลังเจ้าคุณมาชิงตายไปก่อนอย่างหมา โดนระเบิดลงที่สถานีรถไฟบางกอกน้อย ไม่ได้จบสวยอย่างคุณภาคด้วย อยากให้ฝรั่งมันมาดูเรื่องนี้จริงๆคนไทยก็มีมุมเรื่องการข่มขืนผ่านทางละครอีกด้านเหมือนกันนะ
comment81:คหสต.นะคะ ละครบางครั้งก็เป็นต้นแบบใหญ่ เช่นเรื่องขืนใจ  เรื่องไล่ยิงกันในละคร เรื่องการทะเลาะตบตี อิจฉาริษยา บางครั้งก็เอามาละครนี่แหละ ทีนี้ก็ขึ้นกับบุคคลแล้วค่ะว่าจะทำให้เกิดขึ้นหรือไม่ แยกแยะได้แค่ไหน
comment82:เคยตั้งกระทู้ถามเสนอว่า งั้นเรามาเขียนนิยายแบบรักกันก่อนแต่ง แต่เป็นการพร้อมใจกันทั้งสองฝ่ายดีไหม? เพราะเอาจริงๆ ไหนๆสังคมไทย หลายคู่ก็อยู่ก่อนแต่งกันตั้งเยอะ เป...ปรากฎว่า หลายท่านคัดค้านนะ บอกว่ายังไงก็รู้สึกรับไม่ได้กับการอยู่ก่อนแต่ง

แต่การข่มขืนแล้วรัก ยอมรับได้?

นักเขียนคนนึงเคยเขียนข้อแก้ตัวกับนิยายแนวนี้ได้เพลียจิตว่า "อย่างน้อยตอนจบพระเอกก็รับผิดชอบ"

...อ้อ รัก แต่งงาน จบ แฮปปี้ จะเอาอะไรนักหนาใช่มะ

ไม่ต่างอะไรกับการเอาเงินฟาดหัวเจ้าทุกข์คดีข่มขืนเลย
comment83:เห็นบอกคนส่วนใหญ่ชอบดูละครแบบนี้

แต่ผมเห็นใครๆก็บอกไม่ชอบละ ละครแบบนี้ เห็นบ่นมาตั้งแต่สมัยผมเด็กๆแล้ว

ผมไม่เชื่อว่าคนส่วนใหญ่ชอบหรอก เพียงมันไม่มีอะไรให้ดู ทุกช่องแม่มก็ละครแนวเดียวกันหมด ไม่แปลกที่จะเป็นแบบนี้

ไอข่มขืน = ประหารนะ ก็แค่กระแส   แต่ถ้าทำจริงๆ  ไม่รู้จะมีแพะตายฟรีอีกเท่าไหร่
comment84:บางเรื่องก็ยอมรับการขมขืนไม่ได้นะ เรื่องล่าไง ตามล่าคนที่มันขมขืนให้หมด ในเมื่อกฎหมายทำอะไรไม่ได้ สะท้อนอะไรๆได้ดี ตอนจบที่พอล้างแค้นได้สำเร็จก็กลายเป็นบ้าไปนี่หดหู่สุดๆ 
แต่ก็นะถ้าเทียบระหว่างขมขืนแล้วแฮปปี้ครองคู่กันพระเอกนางเอก มันเยอะกว่า หนังที่แสดงถึงความทรมานของคนที่ถูกขมขืนอย่างมธุรส
comment85:เฮอะๆๆ ก็มีบางช่องเท่านั้นล่ะที่เรตติ้งดีเหลือเกิน ทำละครนำ้เน่าให้คนดูอยู่ได้ เพราะรสนิยมคน'ส่วนใหญ่'ชอบ เพื่อเรตติ้งๆๆ นี่มันสมัยไหนแล้วคุณ และขอชื่นชมบางช่องที่ทำละครนำ้ดีไม่สนเรตติ้ง แต่คณะกรรมการระดับประเทศเค้าก็สนับสนุนยกย่องชื่นชม ได้รางวัลมานับไม่ถ้วนแล้ว อยากให้ละครไทยพัฒนา ต่างชาติจะได้ไม่มาดูถูกวัฒนธรรมไทย รู้ไหมละครมันก็สื่อวิถีความเป็นอยู่นะเออ ถ้าเรื่องไหนเราติดก็จะซื้อนิยายมาอ่าน รู้ว่าในนิยายมันมีฉากอะไรอย่างนั้น ขนาดแค่จูบนะ บางช่องเขาก็เอาแค่หอมแก้ม เวลาจูบก็พยายามใช้มุมกล้อง ไม่เหมือนบางช่อง แค่เห็นหน้านางเอกนี่รู้สึกมีอารมณ์ทางเพศขนาดนั้นเลยหรอ== โกรธแค้นเคืองโกรธโทษฉันใย สงสาร บางทีเด็กๆเยาวชนเค้าก็ดูนะ ไม่อยากตำนิหรอก แต่ก็ชื่นชมช่องที่ทำละครนำ้ดีจริงๆนะ พระนางไม่ต้องมากอดจูบกันให้สิ้นเปลืองเวลา ก็ฟินละ เก่ง
comment86:จากคลิปพูดเรื่องการข่มขืนในละครว่า เป็นความขัดแย้งเรื่องค่านิยมเรื่องพรหมจรรย์ นางเอกละครต้องถือพรหมจรรย์ ไม่เคยคิดหรือสนใจเรื่องเพศ แต่คนเขียนเรื่องอยากพัฒนาความสัมพันธ์ของนางเอกกับพระเอกไปอีกขั้น ถ้าให้นางเอกยอมมีเพศสัมพันธ์กับพระเอกโดยดี ก็จะเสียภาพลักษณ์การถือพรหมจรรย์ ก็เลยเขียนให้พระเอกข่มขืนนางเอก
comment87:ขอตอบบ้างนะครับ ไม่รู้ว่าจะช้าไปรึป่าว ผมฝังใจกับละครเรื่องเดียวเลยครับ ตั้งแต่ตอนผมเด็กๆ ผมเสียใจมาก เจ็บปวดใจมาก ทั้งๆที่ผมยังเด็กขนาดนั้น แต่มันไม่ใช่หนังไทยนะครับ มันเป็นหนังจีนครับ ไม่แน่ใจว่าเรื่องอะไรแล้ว 

คงจะเรื่องมังกรหยกนี่ล่ะครับ ที่นางเอกโดนจี้จุดแล้วตัวแข็ง แล้วโดนตัวโกง ข่มขืน ผมนี่เอาจริงๆตอนนั้นเสียใจ หดหู่มาก เพราะนางเอกเป็นคนดี น่ารักมาก สวยมาก หากใครจำหนังเรื่องนี้ได้ช่วยบอกหน่อยนะครับ ไม่แน่ใจว่าเสี่ยวเล้งนึ่ง อึ้งย้ง อะไรประมาณนี้แหล่ะครับ ส่วนคนข่มขืนก็เหมือนเป็นคนรู้จักของนางเอกนี่แหละครับ 

ผมเลยไม่เคยรู้สึกฟินเลยเวลาตัวละครโดนข่มขืน สะอิดสะเอียน แล้วเอือมมากกว่า
comment87-1:มังกรหยก ภาค 2 ค่ะ
เสี่ยวเหล่งนึ้งโดนข่มขืนค่ะ T.T
comment87-2:ฉากนี้คนแต่งเจตนาให้สะอิดสะเอียน และผลลัพธ์ก็เป็นไปตามประสงค์

มังกรหยก 2 นี้เนื้อหาท้าทายค่านิยมมาก ความรักระหว่างศิษย์กับอาจารย์ รวมถึงเรื่องนางเอกเสียพรหมจรรย์ด้วย
comment88:สื่อไทยควรมีบทบาทชักจูงสังคมให้ดีขึ้นบ้าง ไม่ใช่สะท้อนแต่บริบทที่ไม่สร้างสรรค์ ละครทีวีหรือการแสดงต่างๆ ควรนำเสนอสิ่งที่เป็นประโยชน์ต่อครอบครัว และสังคมไทยให้มากขึ้นถึงแม้ว่าผู้ชมที่เป็นกลุ่มเป้าหมายของผู้สนับสนุนทางการเงินจะชอบเนื้อหาแบบนี้ แต่สามารถปรับเนื้อหาให้เหมาะสมได้ และควรคำนึงถึงกลุ่มผู้ชมที่เป็นคนรุ่นใหม่ที่เพิ่มมากขึ้นในอนาคตด้วย

ตอนนี้กำลังทำวิจัยด้านนี้อยู่ค่ะ รบกวนช่วยตอบแบบสอบถามเกี่ยวกับละครไทย

แบบสอบถามนี้เป็นส่วนหนึ่งของการวิจัยเรื่อง “ละครโทรทัศน์ในประเทศไทย”  จัดทำโดยนักศึกษาปริญญาโท ทุกท่านสามารถมีส่วนร่วมในการสำรวจนี้ได้ ไม่ว่าคุณจะดูละครโทรทัศน์เป็นประจำ เป็นครั้งคราว หรือ นานๆที่ก็ตาม

ผู้วิจัยใคร่ขอความร่วมมือจากทุกท่านในการตอบแบบสอบถามให้ครบตามความเป็นจริงและตามความคิดเห็นของท่าน เพื่อจะได้นำผลการวิจัยไปใช้ประโยชน์ทางการศึกษาต่อไป โดยข้อมูลที่ท่านตอบในแบบสอบถามทั้งหมดถือเป็นความลับ และเป็นการนำเสนอผลการวิจัยในลักษณะโดยรวมเท่านั้น สำหรับการสำรวจครั้งนี้จะใช้เวลาประมาณ 15 นาที 


คลิ๊กที่นี่=> https://www.soscisurvey.de/thaisoapopera/

*** ขอบพระคุณทุกท่านที่เสียสละเวลาในการตอบแบบสอบถามครั้งนี้ ขอบคุณค่ะ
