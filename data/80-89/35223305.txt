title:ช่วงนี้เห็นกระทู้ถามเรื่องขออาศัยบ้านคนอื่นเวลาไปอยู่เมืองนอกแล้วลำบากใจ ทำไมตอนขอมาอาศัย คนขอไม่คิดถึงผลเสียกันบ้าง?
comment:พึ่งตั้งกระทู้ของตัวเองไปเรื่องเพื่อนมาขอให้ช่วยรับรองวีซ่าท่องเที่ยวอังกฤษ และจะขอมาพักอยู่ที่บ้านด้วย 1 เดือน!!! เพราะนางยังโสด เดินทางคนเดียว 
แต่เจ้าของบ้านอย่างอิชั้นและสามี อกจะแตกตาย!!!

เพื่อนคนนี้รู้จักกันมานานเกือบ 30ปีแล้ว 

แต่ในความเหมาะสม รวมถึงความสบายใจของเจ้าของบ้านคืออิชั้นและสามี ได้ออกปากปฏิเสธไปแล้ว แม้ทางโน้นจะไม่ค่อยพอใจ (เค้า) คิดว่าทางเราทำไมเรื่องแค่นี้ช่วยไม่ได้หรือ ทำไมล่ะ บลาๆๆๆ อิชั้นก็ใจดำบอกกันไป ซ้ำๆซากๆ ว่า ไม่สะดวกๆๆ เพราะการมีคนนอกเข้ามาอยู่ในบ้าน แม้ข้ามคืนเดียว ก็ทำให้เจ้าของบ้านคืออิชั้นและสามี อึดอัดจะตายชักแล้ว สามีเองญาติพี่น้องเพื่อนฝูง เค้ายังไม่เคยมีใครมาขออาศัย 

ขอให้ศึกษาชีวิต ความเป็นอยู่ วัฒนธรรม ขนบธรรมเนียมประเพณี ของประเทศที่จะไปบ้าง
เพราะเจ้าของบ้านหลายๆคนก็ทำงานไม่เป็นเวลา นอนไม่เป็นเวลา  อย่างบ้านอิชั้นเป็นต้น ที่สำคัญ ไม่มีเวลาพาเที่ยว เพราะนั่นหมายถึงต้องลางาน 
เพราะฉะนั้นอย่ามาอยู่กะเพื่อนเลย ถ้าอยากมาเที่ยวแต่ไม่อยากไปกะทัวร์ ก็หาคนมาเป็นเพื่อนแล้วแขร์ค่าที่พัก สบายใจกว่ามาอาศัยเพื่อน 

จึงอยากจะแชร์ว่า 

คนไทยที่อยากมาเที่ยวต่างประเทศ อย่าคิดว่าการที่เจ้าของบ้านแบ่งรับแบ่งสู้ หรือ บอกว่ายินดีพาเที่ยว มันไม่ได้หมายความว่าเค้า ยินดีให้มากิน มานอน ทำตัวตามสบายเหมือนอยู่บ้านคุณเอง เพราะเมื่อไหร่เจ้าของบ้านเอ่ยปากบอกแบบนั้น คือ เค้าหวานอมขมกลืนแท้ๆ เค้าอาจจะสงสารพวกคุณ เค้าอัดอั้นตันใจ แบ่งรับแบ่งสู้ อยากรักษามิตรภาพ หรือ บางคนอาจจะเคยมีบุญคุณกันมาก่อน ซึ่งในกรณีอิชั้นนั้น มีแต่ฝ่ายเราช่วยเหลือมาตลอดไม่มีหนี้บุญคุณใดใดเลย ถ้าจะมีคือ ฝ่ายเรามีคุณกับเค้า เค้าจึงเห็นว่าเราใจดี พึ่งพาอาศัยได้แค่นั้นเอง


คำว่ามาขอความช่วยเหลือ ควรเก็บไว้ใช้กับคนที่ลำบากที่สุด ไม่มีที่ไป ไม่มีเงิน ไม่มีข้าวกิน ไม่มีบ้านอยู่อาศัย ไม่เคยท่องโลก ไม่เคยเที่ยวประเทศไหนๆเลย คนเหล่านั้นบางคนเค้ายังภูมิใจที่จะนอนข้างถนนมากกว่ามาขอความช่วยเหลือจากเพื่อนหรือคนรู้จักอื่นๆเลย เค้าเรียกมีศักดิ์ศรีในตัวเอง ยิ่งคนไทยรวยๆมีกินมีใช้อยู่แล้ว อย่าตระหนี่ถี่เหนียวกับเรื่องท่องเที่ยวของตัวเองเลยนะ อย่าไปขอความช่วยเหลือจากใครเลย แม้จะเป็นเพื่อนกัน ญาติกัน แต่คุณไม่รู้ปัญหาในครอบครัวเค้าว่า ถ้าคุณมาขอความช่วยเหลือจากคนอื่นเนี่ย มันจะสร้างความเดือดร้อนให้พวกเค้ายังไงกันบ้าง คนเคยรักกันก็กลายเป็นชิงชัง เช่น อิชั้นกะเพื่อนเป็นต้น มันมีแต่บ่อนทำลายนะคะ


ในกรณีเพื่อนอิชั้นได้บอกไปแล้วว่า ไม่สามารถช่วยเหลือเรื่องวีซ่าให้ได้ แม้วีซ่าอาจจะผ่านเพราะทำเองโดยไม่มีจดหมายรับรองจากทางเรา แต่เราก็ไม่สามารถให้มาพักที่บ้านได้เหมือนกัน คืองานนี้เสียเพื่อนก็คิดว่า ยินดีมาก 

ก็แค่ขอฝากเป็นข้อแนะนำสำหรับคนที่จะเดินทางต่างประเทศและชอบขอความช่วยเหลือจากคนอื่นๆที่ต่างประเทศ แม้เค้าอาจจะช่วยได้ก็ขอให้คนขอมีความเกรงใจเค้าบ้าง อย่าเอาเปรียบกัน อย่าเห็นแก่ความสบายของตัวเองฝ่ายเดียว คิดถึงความลำบากกายใจของอีกฝ่ายด้วย ถ้าเป็นคนพุทธก็ขอให้นึกถึงเรื่องความไม่เบียดเบียดกันไว้ด้วย อย่าต้องให้คนช่วยเหลือ ต้องแผ่เมตตาตามหลัง 

ใครเคยมีปัญหาทั้งเป็น ผู้ขออาศัย และ เจ้าของบ้าน เข้ามาแบ่งปันประสบการณ์กันตามสบายค่ะ
จะได้ให้ขัอคิดกันทุกฝ่าย 

ขอบคุณค่ะ
comment1:ของคุณ จขกท คือเพื่อน   เราสิเจอเพื่อนร่วมงานของน้อง ไม่รู้จัก ไม่เคยเห็นหน้าค่าตา  แค่รู้ว่าเราอยู่ต่างประเทศ ตอนนั้นโทรไปคุยกับน้อง  แล้วน้องอยู่ออฟฟิศ เพื่อนร่วมงานคนนี้เลยรู้  เลยบอกน้องว่าเอาที่อยู่พี่เธอมา ฉันจะไปที่นั่น ขออยู่ด้วยจนกว่าจะหางานทำได้  ขุ่นพระ!!  จะมาขออาศัยอยู่บ้านโดยที่ไม่รู้จัก  ไม่ถามเจ้าของบ้านสักคำ  แล้วที่ว่าจะมาหางานทำ จะมาด้วยวีซ่าอะไร  ตอนนั่นน้องเลยบอกไปว่าพี่ชั้นอยู่บ้านนอก ไกลปืนเที่ยง ไม่มีงานให้ทำหรอก 

    รายต่อมา เพื่อนสมัยเรียนมัธยมต้นของน้อง  ไม่ทราบว่าไปรู้มาจากไหนว่าเราอยู่ต่างประเทศ  ติดต่อน้องเราบอกว่าจะฝากหลานไปเรียนหนังสือ ขออาศัยกับเรา น้องเราปฏิเสธไปทันที มาบ่นกับเราว่า ไม่เคยติดต่อกันมาเป็นสิบปี อยู่ดีๆ  จะเอาหลานมาฝาก มันเรื่องอะไร 

      เจอสองรายนี้ก็เงิบจนพูดไม่ออก แปลกใจมากว่าไม่เคยรู้จักกัน ทำไมไม่มีความเกรงใจสักนิด ยังสงสัยว่าถ้าได้ที่อยู่ เขาจะกล้ามาเคาะประตูบ้านขออาศัยได้ลงหรือ ไม่คิดบ้างหรือว่าเรามีครอบครัวของเรา  ไม่อยากให้คนแปลกหน้ามาอาศัยด้วย

      น้องเราเสียอีก เคยบอกหลายครั้งว่าถ้าหลานจะมาเรียนต่อหรือเรียนภาษาอังกฤษช่วงปิดเทอม มาได้เลยนะ ยินดีต้อนรับเสมอ ก็หลานเราเอง กินอยู่ฟรี  น้องเรายังไม่ส่งลูกมาเลย ทั้งที่เงินเดือนส่งลูกมาเรียนได้สบายๆ แต่เกรงใจเรากับแฟน  พี่น้องกลับมีความเกรงใจมากกว่าคนอื่น
comment1-1:โอย เรื่องมาขออยู่แล้วคิดจะหนีวีซ่า อิชั้นเคยเจอเมื่อ 10ปีที่แล้วเหมือนกันค่ะคุณ

 ตอนนั้นอยู่ๆมีเพื่อนสมัยมัธยม ไปเจอกันที่เมืองไทยตอนกลับไปเยี่ยมบ้าน ก็มีนัดทานข้าวกัน อยู่ๆนางคนนี้ก็มาพูดขอกันตรงๆเลยว่า ถ้าชั้นขอวีซ่าผ่านแล้วจะขอมานอนบ้านซักพักได้มั๊ย เพื่อหางานทำ แล้วเรื่องอื่นๆจะจัดการเอง ตอนนั้น งง กับเพื่อนคนนี้ เพราะนางโพรไฟล์ดีมากๆ คือ รวย จบจุฬา มีบริษัทเป็นของตัวเอง เคยมีสามีฝรั่ง แต่เลิกลากันไป 

อยู่มาขอกันซึ่งๆหน้าแบบนั้น ทำเอาเราอึ้ง แต่ท้ายที่สุดอิชั้นก็ต้องเป็นฝ่ายหนีเอง เพราะการขอแบบนี้ช่างน่ากลัวนัก จะพาตะรางมาให้ ไอ้พวกหนีวีซ่าเนี่ย กล้าบอกอีกด้วยนะว่าขอแค่พักชั่วคราว พอหาลู่ทางได้จะไปเอง สุดๆแล้ว ตอนนี้ไม่เคยเจอกันมาตั้งแต่ตอนนั้น คืออิชั้นกลัวใจนาง
comment2:เพื่อนหรือคนรู้จักมาเที่ยวก็ดำเนินการวีซ่าด้วยตัวเอง
ยังไม่เคยมีใครเอ่ยปากขอให้ทางเราออกจดหมายเชิญให้
ดิฉันก็แนะนำบอกให้จองโรงแรมผ่านบุคกิ้งดอทคอมให้ครอบคลุมระยะเวลาที่เที่ยวที่นี่
แล้วจะยกเลิกโรงแรมทีหลัง มาค้างกับเราสัก 2-3 คืนก็ได้ เราก็ดูแลตามสมควรพากินพาเที่ยวตามแต่จะสะดวก

แต่คนที่รู้จักแบบห่างๆ มาฝากให้หิ้วกระเป๋าแบรนด์เนมแพงๆกลับไทย  ดิฉันปฏิเสธลูกเดียวค่ะ เหล่านี้จะเป็นคนรู้จักของญาติรู้ว่าเรากลับไทยบ่อยและเรามีบ้านใกล้ outlet จ้องแต่จะฝากซื้อของ  😳😳😳
comment3:เจอเป็นเพื่อนของเพื่อน คือเราชวนเพื่อนมาพัก เพื่อนของเพื่อนก็ตามมา เราก็โอเคแค่คืนเดียว พอพวกนางกลับไป เพื่อนของเพื่อนขอมาอีกรอบโดยจะมากับครอบครัวของเขา อึ้งสิค่ะ ไม่สนิทเพิ่งรู้จัก 
อย่างที่จขกท พูด หวานอมขมกลืนแท้ๆๆ
comment3-1:อยากรู้ค่ะ คุณอนุญาติให้เค้ากับครอบครัวมาพักเปล่าคะ --"
comment3-2:ถ้ามีแบบนี้ แนะนำให้เอาอย่างสาวไทยคนนึงค่ะ  แกอยู่ซิดนีย์ เคี่ยวมาก แม้กระทั่งเพื่อนท่รู้จักกันหลายปี ไปขอพักค้างคืนนึง แกควักเครื่องคิดเลขออกมา หารค่าใช้จ่าย ค่าเช่าบ้านเสร็จ แล้วบอกว่าต้องจ่ายแค่นี้  ถึงจะมานอนพักได้ เจ้าตัวบอกว่าฉันทำงานเหนื่อยแทบตาย ต้องมาจ่ายค่าเช่าบ้าน ค่าน้ำค่าไฟ ค่าแก๊ส  ใครมาพักด้วย ก็ต้องใช้น้ำใช้ไฟเพิ่มขึ้น ต้องช่วยฉันจ่ายด้วย ไม่มีการพักฟรี

    อีกรายนึง คิดค่าอาหารเช้าด้วย กินไข่กี่ใบ  ขนมปังกี่แผ่น เบค่อนกี่ชิ้น แกคิดสะระตะเรียบร้อย แล้วขอสิบเหรียญ

      ผลก็คือ ไม่มีใครกล้าไปขอพักด้วย  เพราะคิดพอๆ กับพักพวก budget hotel หรือ hostel
comment4:แค่นี้. เทียบกับผมไหม
น้องเมียไปได้ผัวฝรั่ง(พ่อหม้ายลูกติด). เกษียนแล้วรับบำนาญ ย้ายมาอยู่เมืองไทยเพราะค่าเงินเขาใหญ่กว่าบ้านเรา
มาอยู่บ้านผม 2ปีแล้ว เอาแต่เที่ยวกลางคืนทุกคืน กินของเลอะเทอะ วางเรี่ยราด ตามโซฟา ผมต้องคอยตามเกบกวาด เชดถูห้องนอนให้อีก มันทำตัวเหมือนเปนเจ้าของบ้าน ผมเปนคนใช้ ทุกปีชวนลูกชายมาเที่ยวไทย(มาครั้งนึงราว20วัน) ดันไปพา ผญ กลางคืนมาบ้านผมอีก จนผมต้องเรียกมาคุย บอกต่อไปห้ามพามาบ้าน. มันเกินไปแล้ว
พอเมียผมกลับมาจาก ตปท ผมก็อยากอยู่กันเองในครอบครัว ขอให้มันย้ายไปหอพักให้อยู่ฟรี มันแกล้งโง่ไม่ย้าย จนต้องเรียกน้องเมียมาคุย ทะเลาะกันอีก น้องเมียบอก เขาอุตส่ามีนำ้ใจมาอยู่เปนเพื่อน ต่อว่าผมไม่มีนำ้ใจ สุดยอดทั้งคู่เลย 
อย่าคิดว่า ฝรั่งมันดี ตัวแสบๆเยอะมาก คือ มันกะมาเกาะเราอยู่จนตายเลย 
บางครั้ง เราคนไทย ขี้เกรงใจ แต่ฝรั่งมันไม่เกรงใจเรา นับวันยิ่งหนักข้อขึ้นเรื่อยๆ ผมเลยอัญเชิญมันออกไป มันก็หันไปเกาะบ้านพี่เมียแทน (พอดีพี่เมียอยู่ ตปท บ้านว่าง มีหลานอยู่คนเดียว มันยึดเลย)
comment4-1:คุณใจดีและอดทนเก่งมาก ให้อยู่ได้ตั้ง2ปี 
ฝรั่งมีหลายประเภทค่ะคุณ แบบที่น้องเมียคุณไปได้มา พวกรับเงินบำนาญ งานการไม่ทำ เที่ยวหญิง เที่ยวกลางคืน กินเหล้าเคล้านารีแบบนั้น
ฝรั่งด้วยกันเอง เค้ายังไม่คบเป็นเพื่อนเลยค่ะ
เค้าออกจากบ้านคุณไปได้ก็ถือเป็นบุญแล้วค่ะ ทำบุญกรวดน้ำไป
comment4-2:แปลกใจที่คุณยอมมากค่ะ
comment4-3:เพราะ ความเกรงใจ ของคนไทยนี่แหละ แต่บางที คนที่เขาจ้องเอาเปรียบเรา เขาไม่เคยเกรงใจเราเลย 
คือ เมียผมอยู่ ตปท ปีนึงกลับมา2ครั้งๆละ ราว45วัน เราก็อยากอยู่กันเองบ้าง
จิงๆ ตอนเขามาอยู่กับเรา 1ปีกว่าๆ ลูกเราเริ่มบ่น แล้ว เพราะเขายึดห้องนอนลูกเรา (มีแอร์ 2ห้องนอนแต่เขายึดไป1ห้อง ลูกก็ต้องย้ายมานอนกับเรา) เราก็เริ่มถามเขาว่า ยูมาอยู่เมืองไทย ไม่คิดจะซื้อบ้านหรอ เขาบอก จะซื้อทำไมก็อยู่กับยูไง 
เจอตอบแบบนี้ ผมมึนเลย
แต่ตอนนี้ มันก็ผ่านไปแล้ว ดีแล้ว ไม่ต้องไปยุ่งกับทั้งน้องเมียกับผัวฝรั่งมัน แยกกันไป ปล่อยเขาไปเบียดเบียนคนอื่นต่อ ทางพี่เมียเขาก็พูดไม่ออกอยู่ตอนนี้ เขาก็เลยขี้เกียจกลับไทย (4-5ปี กลับมา 1ครั้ง) เหมือนยกบ้านให้มันอยู่แทน. สบายมันไป
comment5:เรื่องเพื่อนของเพื่อนของเพื่อนนี่อีก รวมทั้ง น้องของเพื่อน ญาติของเพื่อน เพื่อนของญาติเพื่อน ไม่อยากนับค่ะเยอะเกิ๊นนน สมัยก่อนยังไม่มีเฟสบุ๊ก ไม่มีไลน์ ก็อาศัยส่งเมล์มาหา ส่งรูปมาด้วย มาขอให้ช่วยซื้อของพวกกระเป๋า รองเท้า เสื้อผ้า ตั้งแต่สมัยเคทคิสตัน hm zara ยังไม่มีขายในไทยเลย ไหนจะรองเท้า fitflop อีก ป่วยค่ะพวกนี้

เดี๋ยวนี้พอมีขายในไทยก็เงียบกันไป ไม่ค่อยมีคนติดต่อมาเพื่อฝากซื้อของพวกนั้นเพราะมันมีขายในไทยแล้ว

คืออิชั้นประหลาดใจมาตลอดว่าสาวไทยบางจำพวกนี่เค้าเป็นอะไรกัน? ทำไมมีปัญหามากเรื่องต้องฝากคนซื้อของจากนอก ทำไมต้องอยากมีอะไรที่ตัวเองซื้อไม่ได้ ก็ฝากหว่านไปทั่ว แล้วก็ตะเกียกตะกายรบกวนคนอื่นๆที่อยู่เมืองนอกหรือคนไปเที่ยวเมืองนอกช่วยหิ้ว ช่วยซื้อให้

คือในกรณีอิชั่นเนี่ยบอกคนไปทั่วมานานแล้วว่า ไม่รับฝากซื้ออะไรทั้งนั้น เพราะเดินทางลำบากจากบ้านไปสนามบินก็ต้องขึ้นรถโค้ช ไปเอง จะไม่ลากกระเป็าถูลู่ถูกังแบกของที่คนอื่นๆอยากได้หรอกนะ ไม่ใช่คนใจดำ แต่คนขอก็หัดเข้าใจชีวิตคนอื่นๆ บ้างว่า ชีวิตเมืองนอกมันต้องช่วยเหลือตัวเองกันทั้งนั้น 

นี่นอกเหนือจากคนขอมานอนบ้านแล้วก็มีเรื่องฝากซื้อของนี่แหละ อีกเรื่องนึงที่เบื่อหน่าย เมื่อเร็วๆนี้ก็พึ่งมีเพื่อนของเพื่อนของเพื่อน มาฝากซื้อชา Betty's ทั้งๆที่ตัวเองก็พึ่งมาเที่ยวอังกฤษแท้ๆ แต่ลืมซื้อ ก็มาขอให้เราซื้อให้หน่อย 4 กล่อง ๆ ละ80 ทีแบก แล้วขอให้ช่วยหิ้วกลับไปด้วยนะ ถึงไทยจะจ่ายเงิน หะ!!!? อะไรเนี่ย ตกใจกับความกล้า ยอมด้านได้ อาย อด ของคนจริงๆ

เพื่อนของเพื่อนคนนี้ ก็พึ่งมาขอแอดบนเฟสบุ๊ค ในใจยังมีลางสังหรณ์ก่อนแล้วเลยว่า มันมาขอแอดต้องมีอะไรแน่ๆ ปกติเฟสบุ๊คจะไม่รับคนอื่นนอกจากญาติ และเพื่อนสนิท 2 คน ซึ่ง 1 ในนั้นก็คือคนที่ขอมาอยู่บ้าน 1 เดือนนั่นแหละ มันเป็นเพื่อนกันมาจากทางสายโน้น 

เราก็บอกไปว่า ไม่หิ้วไปให้หรอกนะ กล่องมันใหญ่ ถ้าจะเอาจะสั่งให้แล้วส่งไปรษณีย์ไปให้เลยที่ไทย เพื่อนของเพื่อนก็ตอบมาอีกว่า เดี๋ยวหาย ไม่อยากให้ส่ง หิ้วมาให้ดีกว่า เราก็บอกยังไงๆก็ไม่หิ้วให้ บ้ารึเปล่า ก็บอกไปแบบนี้เลย บางทีขี้เกียจจะต้องอธิบายอะไรมากๆว่า ทำไมไม่ได้ คือ คนฝากควรสำเหนียกเอาเองดีกว่ามั๊ยจ๊ะว่าอะไรควร อะไรไม่ควรน่ะ

และเพื่อนของเพื่อนของเพื่อนมันก็มาจาก เพื่อนคนนี้ คนที่ขอมานอน 1 เดือนนี่ นิสัยพอๆกันคือด้านเรื่องอาศัยคนอื่น จึงคบกันได้นะ ซึ่งตอนนี้ ก็บล๊อกไปแล้ว บนเฟส และ ปิดเฟสเลย 

เหนื่อยหน่ายใจกับคนพวกนี้ เสียดายเวลาคบกันมา แต่พอถึงยามนี้  นำพาแต่ความเอารัดเอาเปรียบมาให้ ก็ไม่เสียดายละ เพื่อนบางคนถ้านิสัยน่ารังเกียจมากๆ ก็ต้องเลิกคบ

สรุป เราสั่งซื้อให้ จ่ายเงินให้ ส่งไปให้ถึงบ้านที่ไทย และบอกว่า ให้นะ จบ ในใจคิดว่าทำทานให้และกรวดน้ำ แผ่เมตตาให้ และ บล๊อกเฟส บล๊อกไลน์ เลิกคบ ไม่นับเป็นเพื่อนอีกต่อไป โดยที่อีกฝ่ายไม่รู้ตัว คือ สะเทือนใจมากกับความสัมพันธ์แบบเพื่อน ของเพื่อน ของเพื่อน แบบนี้ ทำตัวกันได้ไร้ศักดิ์ศรีมาก ทั้งๆที่มีเงิน มีความรู้ ท่องเที่ยวไปก็หลายประเทศ แต่มารยาททางสังคม ห่วยแตก ขออยู่แบบไร้เพื่อน สบายใจที่สุดค่ะ
comment5-1:เข้าใจมากๆค่ะ คนสมัยนี้หลายคนเป็นแบบนี้จริงๆ เห็นด้วยเลยที่ว่า ถ้ามารยาททางสังคมห่วยแตก ก็ขออยู่แบบไร้เพื่อนดีกว่า สบายใจดี ไม่ต้องมีภาระทางกายทางใจเพิ่มด้วย
comment5-2:ใจดีเกินแล้วละ
comment6:ถึงขนาดให้ออกเอกสารเป็นสปอนเซอร์เพื่อขอวีซ่าให้คงไม่ทำแน่นอนค่ะ  อันนี้เกินไปมาก ควรจะเป็นคนในครอบครัว เช่น พ่อ แม่ หรือลูก เป็นต้น 
ควรต้องมีความเกรงใจมาก ๆ ข้อนี้  เพราะต้องเปิดเผยเอกสารการเงินหลายอย่าง  การทำงาน บ้านช่อง ฯลฯ  

เคยมีเพื่อนของลูกสมัยเรียนออสเตรเลียด้วยกัน  ไปเรียนต่อที่ฝรั่งเศสแล้วขอมาค้างที่บ้านสามวัน  จริง ๆ ก็บอกแล้วว่าไม่สะดวกเพราะบ้านไกลจากลอนดอน แต่ก็บอกว่า จะมาอาศัยนอนอย่างเดียว จะเที่ยวตลอดและไม่กวนลูกสาวด้วยเพราะเขาต้องเรียนทุกวัน  ตอนอยู่ออสเตรเลียสนิทกันมากก็เลยจำใจอนุญาตไป  
ปรากฏว่า เธอเที่ยวกลับดึก ๆ ดื่น ๆ ทุกวัน แล้วดิฉันก็เป็นห่วงเพราะเป็นเด็กสาว เดินกลับจากสถานีรถไฟมาบ้านหรือนั่งแท๊กซี่มาคนเดียว  นอนก็ไม่หลับ สองคืนลูกสาวลุกมาเปิดประตูให้ คืนสุดท้ายดิฉันเปิดให้

เรื่องกินไม่เคยหวง  วันที่กินข้าวเย็นด้วยกัน  เธอกวาดขนมจีนน้ำยากะทิหม้อใหญ่ ครึ่งหม้อ คนเดียว  ขนมจีนอีก  ดิฉันก็คิดในใจ อยู่ฝรั่งเศสคงไม่ค่อยได้มีโอกาสกินอาหารไทย ไม่เป็นไร  แบ่ง ๆ กัน  ตกลงดิฉันไม่ได้กิน  ลูกสาวกินไปนิดเดียว  นอกนั้นเธอจัดการหมด
อาหารเช้า ลูกดิฉันต้องทำให้ก่อนไปโรงเรียนเพราะเธอตื่นสาย กลับดึก  เลยบอก ไม่ต้องทำ ให้ไปโรงเรียน วันรุ่งขึ้นเธอลงมาถามว่า อ้าว วันนี้ไม่มีอาหารเช้าหรือคะแม่  เลยตอบว่า มีค่ะ แต่ต้องทำเองนะคะ  เธอบอก ทำไม่เป็นค่ะ  เดี๋ยวไปหากินข้างนอกเอาก็ได้ 

วันสุดท้าย จะอยู่จนค่ำ ๆ เพราะไฟลท์ดึก  ดิฉันเลยเรียกลูกสาวมาคุย บอกให้ช่วยเชิญเพื่อนให้เอากระเป๋าไปด้วย แล้วออกไปตอนสาย ๆ เลย เพราะดิฉันไม่ไหวแล้ว  ใช้ห้องน้ำสกปรกเลอะเทอะ  ดิฉันต้องตามเก็บทุกวันเพราะสภาพแบบที่เธอใช้ คงไม่มีใครใช้ต่อได้  เตียงนอนเสร็จแล้วไม่เก็บพับ  เสื้อผ้าถอดเป็นกอง ๆ ไว้ ของเกะกะเต็มห้องลูกสาวไปหมด  ดิฉันไม่จัดนะ เพราะถือว่านั่นห้องลูก หากเธอทนได้ก็ทนไป  

ก็รู้ว่าเธอโกรธนะที่ดิฉันไม่ใช่อยู่จนถึงค่ำ  เพราะรู้ว่าถ้ารถเมล์ไม่มี ก็ต้องขับรถไปส่งเธออีก  ทั้งหลายทั้งปวง คำขอบคุณไม่เคยได้ยิน  ไหว้สวัสดีตอนมาครั้งเดียว  นอกนั้นไม่เคยได้ยินอะไร  ยังดีที่มีแก่ใจเอาไวน์แดงติดมือมาขวดนึง ดิฉันก็ไม่หวังอะไรมาก เพราะก็ยังเรียนอยู่ แต่เรื่องมารยาทในการอาศัยอยู่บ้านคนอื่นนี่  ไม่ไหวเลย ที่บ้านคงไม่ได้เน้นและสั่งสอน

อีกกรณี  เพื่อนเรียนหนังสือด้วยกัน  มาเรียนที่นี่  พอช่วงคริสต์มาสไม่ได้กลับเมืองไทยเพราะเป็นวันหยุดยาว  ก็ขอจะมาค้างที่บ้าน  บอกซื้อตั๋วแล้วด้วย
พอบอกสามีเท่านั้น  เขามองหน้าแล้วถามว่า  คริสต์มาสนี่เขาต้องอยู่กับครอบครัวไม่ใช่เหรอ ทำไมเขาจึงขอมา  เขาทำไมถึงไม่เข้าใจ ฯลฯ  ดิฉันก็ต้องปฏิเสธไป  เธอคงไม่พอใจเอามาก ๆ ที่ดิฉันไม่สามารถให้เธอมาช่วงนั้นได้  ก็เลยไม่ได้ติดต่อกัน  แต่ทำไงได้  ก็ต้องเลือกครอบครัวอ่ะนะ  ทั้ง ๆ ที่ดิฉันก็รู้ว่าไม่ควรจะถาม แต่ก็ลองถามดูเผื่อสามีจะเปลี่ยนใจ    

สำหรับดิฉันแล้ว  ถ้าออกปากชวนว่า มาเที่ยวนะ มาอยู่บ้านได้  นี่ดิฉันชัวร์จริง ๆ ซึ่งจะมีเพื่อนไม่กี่คนหรอกที่ดิฉันออกปาก  แต่ก็ขออนุญาตคนที่บ้านก่อนเพราะว่าเขาเองก็ต้องโอเคด้วย  ไม่ใช่เราเออออเอง  แล้วไปทำความลำบากใจให้เขา
คือถ้ามาเที่ยวไม่นาน สี่ห้าวัน หรืออาทิตย์หนึ่ง  สำหรับเพื่อนกลุ่มนี้ที่ดิฉันเอ่ยปากชวน ไม่เป็นอะไรเลย  เพราะเพื่อนก็เข้าใจว่าเราเป็นอย่างไร  แต่สำหรับคนไม่สนิทชิดเชื้อกันนี่ แค่มาเที่ยวบ้านก็ไม่อยากให้มาแล้ว ไม่ชอบให้คนมารุกล้ำความเป็นส่วนตัว

ปีที่แล้วไปเที่ยวแล้วแวะหาเพื่อนที่อิตาลี  ให้เพื่อนช่วยเป็นธุระจองโรงแรมใกล้ ๆ บ้านเพื่อนให้  เพราะไม่ต้องการไปรบกวนครอบครัวเขามากนัก  แค่เราไปกินข้าว เที่ยวกับเขาเป็นบางวัน ก็รบกวนเขามากแล้ว  ข้าวของจากทางนี้เราก็เอาไปฝาก เป็นสินน้ำใจที่เขาอุตส่าห์ต้อนรับเรา  กลับมาก็มีส่งของไป  กินข้าวก็ผลัดกันจ่าย ไอศครีมก็ผลัดกันเลี้ยง  ก็มีความสุขด้วยกันทั้งสองฝ่าย ไม่ต้องล้ำความเป็นส่วนตัวกันจนเกินไป  เที่ยวเอง กินเอง หลายวัน วันไหนเพื่อนว่างจึงจะไปกินด้วยกัน  ก็ไม่ต้องเลิกคบกัน  เพราะเราเกรงใจซึ่งกันและกัน
comment6-1:อ่านความเห็นคุณซ้ำแล้วซ้ำอีกหลายรอบตั้งแต่เมื่อวาน ดีใจไปกับคุณนะคะที่มีเพื่อนดี มีมารยาท มีความเข้าอกเข้าใจและเกรงใจซึ่งกันและกัน เพราะเรื่องแบบนี้เพื่อนหลายๆคนมักละเลย ไม่ใส่ใจในเรื่อง สำคัญนี้ คือ "ความเกรงใจซึ่งกันและกัน" ด้วยความเป็นเพื่อน หรือคนบางคนอาจจะคิดว่า ยิ่งเป็นเพื่อนสนิท ยิ่งไม่เป็นไร ยิ่งรู้จักกันนาน ยิ่งทำตัวตามสบาย ชิลๆ มันจึงทำให้ความสัมพันธ์ฉันท์เพื่อนที่ดี ค่อยๆจางหายไป เพราะหย่อนยาน ในเรื่องความเกรงใจนี้แหละค่ะ


ส่วนตัวอิชั้นก็เป็นคนใจดีมาแต่ไหนแต่ไร นิสัยไม่เปลี่ยนคือให้ แก่คนทุกคนไม่ใช่แค่เพื่อน แต่คนทั่วไปลำบากยากแค้น ก็ช่วยเหลือตามความสามารถ ถ้ามันไม่กระทบกับความสัมพันธ์ภายในครอบครัว เพราะเรื่องครอบครัวนี่อิชั้นยกให้เป็นเรื่องใหญ่ คือ ครอบครัวสำคัญกว่าเพื่อนเสมอ ถ้าครอบครัวไม่แฮปปี้ อิชั้นก็ไม่แฮปปี้ด้วย แม้ว่าการตัดสินใจอะไรๆในบ้าน สามารถตัดสินใจได้เองโดยไม่ต้องขอความเห็นใครในบ้านก็ได้ แต่อิชั้นก็ไม่อยากทำ เพราะรักครอบครัวมากกว่ารักเพื่อน ก็พูดกันตรงๆเลย เพราะเราเคารพสิทธิของซึ่งกันและกัน ไม่ว่าของลูกๆหรือสามี แม้ว่าพวกเค้าอาจจะไม่ว่าอะไร เพราะตามใจแม่และเมีย แต่อิชั้นเองน่ะ ละอายลูกและสามีที่มีเพื่อนแก่ๆแต่ไม่มีมารยาทแบบนี้ 


ละอายที่เพื่อนยิ่งเห็นเราใจดี แทนที่จะเกรงใจเราและครอบครัว กลับคิดว่า ยิ่งเป็นเพื่อนกันมานาน เรายิ่งควรจะเข้าใจความลำบากของเค้ามากกว่า เค้าไม่อยากอยู่เมืองไทย อยากมีสามีฝรั่งบ้าง อะไรทำนองนี้ 


เรื่องการขอพึ่งพาอาศัยไม่ใช่พึ่งเกิดปีนี้ แต่มีมาเป็นระลอกๆหลายปีมาแล้ว มันเป็นความเอือมระอา ที่เหมือนว่า พูดบอกปฏิเสธกันไปแต่ไม่พยายามจะเข้าใจ แต่กลับพยายามอีกด้านตรงกันข้าม คือ ขอให้ช่วยเป็นอย่างอื่นแทน อย่างขอเป็นของฝากหรือขอให้ช่วยดูๆผู้ชายฝรั่งเพื่อนสามีให้หน่อย ฉันก็ว่า มันมีที่ไหนเล่า แบบ เฮ้อ!!! เหนื่อยหน่ายค่ะ 


เพื่อนคนนี้ดีเทลลึกๆ จริงๆเยอะมาก เมื่อก่อนอิชั้นเองไม่คิดว่านิสัยขี้ขอของนางจะเริ่มร้ายขึ้นๆเรื่อยๆ แต่กลายเป็นวัยมากขึ้นๆ อาการก็เริ่มหนัก เพื่อนนางที่มาขอความช่วยเหลือให้ซื้อของให้ก็โสดเหมือนกัน คงเข้าวัยทอง ทำให้ต้องปฏิเสธกันอย่างเดียว หรือเลิกคบ ไม่งั้นเอาคนพวกนี้ไม่อยู่จริงๆเพราะเห็นเราใจดี เคยช่วยเหลือกันมาตลอด ตั้งแต่สมัยก่อน แต่อะไรที่มันเกินพอดีก็ต้องขอบาย 


ขอบคุณมากค่ะที่มาแบ่งปันประสบการณ์
comment6-2:เคยมีลูกสาวคนรู้จัก อยู่อเมริกามาเที่ยวไทย
เที่ยวทุกคืนกลับดึก ต้องลุกมาเปิดประตูบ้านให้ทุกคืน
เข็ดจริงๆ
  เพื่อนบางคนมาค้างและขอยืมรถยนต์ไปใช้ด้วย
ลำบากใจเหมือนกัน
comment7:เห็นด้วยกับกระทู้นี้ การที่คุณตัดสินใจจะเดินทาง คือไม่ได้มีใครบังคับคุณไป คุณควรจะเตรียมความพร้อม พยายามช่วยเหลือตัวเองให้มากที่สุด เราเองก็เอาครอบครัวเราก่อนค่ะ บางคนมาดิฉันช่วยโดยการไปรอรับที่สนามบิน (คือลางานไปด้วยนะ) ขับพาไปส่ง รร ช่วยยกกระเป๋า แต่การไม่สามารถให้พักด้วยได้ พอกลับไทยก็เอาไปนินทาว่าเรางก ทั้งๆ ที่ตัวเองไม่ได้เป็นญาติพี่น้องดิฉันด้วยซ้ำ เราปฎิเสธเพราะสามีไม่ชอบให้ใครไม่รู้มาอยู่ร่วมบ้าน เค้าต้องการความเป็นส่วนตัว บางครั้งเค้าทานข้าวอิ่ม เค้าอาจจะเผลอ เรอ ออกมา คงอายมากถ้ามีคนอื่นอยู่ด้วย คนพวกนี้ดิฉันไม่แคร์ค่ะ เพราะถือว่าเค้าไม่แคร์เราก่อนเหมือนกัน หลายๆ กระทู้ในห้องนี้มาตั้งว่าจะไปเมืองนอก ไปเรียน ไปเวิรค   ทั้งที่ภาษาไม่ดี หางานไม่ได้ บ้านพักไม่มี เอ่อ แล้วคุณไม่คิดจะทำให้ตัวเองพร้อมก่อนไปเหรอคะ ดีกว่าไปแล้วไปร้องขอให้คนไทยแถวนั้นช่วยเหลือ อย่างน้อยหากภาษาได้ คุณยังไปแบ็งค เดินหางาน ทำไรด้วยตัวเองได้บ้างนี่บางคนไม่ได้เลย พอมาเตือน กลับย้อนเราด้วยซ้ำ
comment8:อันนี้เค้าขอพักจริง หรือแค่รับรองที่พักไปขอวีซ่าคะ
comment8-1:ขอมาอยู่ที่บ้านเป็นเวลา 1 เดือนค่ะ!! 
เพราะนางบอกว่าไหนๆวีซ่าอังกฤษให้สิทธิ์อยู่ได้นานถึง 6 เดือน และถ้าได้วีซ่าผ่าน มาแล้วก็จะขออยู่เที่ยวให้คุ้ม จริงๆอยากอยู่นานกว่า 1เดือนซะอีกนะ

ไม่ใช่แค่ขอที่อยู่เอาไปกรอกวีซ่านะคะ แต่มาขออยู่ให้เต็มที่ นอน เที่ยว ช๊อปปิ้ง (นางขายของออนไลน์หลังจากลาออกจากงานประจำ)

และที่นางขอให้ช่วยเรื่องสปอนเซอร์วีซ่า ก็เพราะไม่มีงานประจำ มีแต่ร้านขายของที่มีแต่เงินเข้าออกบัญชี ที่สำคัญ ยังโสด ไม่มีครอบครัว
จึงกลัววีซ่าไม่ผ่านถ้าจะมาเที่ยวอังกฤษ เพราะอังกฤษไม่รู้จักใครนอกจากเพื่อนคืออิชั้น

แม้ว่า นางเคยเที่ยวมาหลายประเทศสมัยทำงานประจำ และ ไปเยี่ยมญาติที่ออสเตรเลียบ่อยๆก็ตาม แต่ที่นั่นนางมีครอบครัวญาติของนางรับรองและไปขออยู่กะครอบครัวเค้าซึ่งก็เรื่องของนาง แต่จะมาขอแบบเดียวกันกะทางเราที่อังกฤษ มันไม่ใช่อ่ะ เพราะนางคิดว่าการให้เราและสามีเขียนจดหมายรับรองหรือเป็นสปอนเซอร์ให้ นางจะได้วีซ่าง่ายๆ แบบไปเยี่ยมญาติที่ออส เพราะสามีเรารับราชการน่าเชื่อถือ จึงขอความช่วยเหลือเรื่องวีซ่า

ปฏิเสธมาหลายปี แต่นางไม่อายค่ะ ยังพยายามตื๊อ ขนาดปฏิเสธทุกครั้ง ทุกปี จนเราเองและสามีน่ะ อายแทน อายสามีตัวเองด้วยที่เพื่อนชอบขอความช่วยเหลือซะทุกเรื่อง ฝากซื้อของก็ชอบฝาก ขอให้หาผู้ชายฝรั่งให้ก็ขอ อยากได้สามีแบบ สามีอิชั้นงี้ โอย 

แม้ปฏิเสธก็ยังตอดนิดตอดหน่อย อยู่ตลอด 
บอกเลิกคบไปก็ยังพยายามติดต่อมา เหมือนไม่มีอะไรเกิดขึ้น เลิกกลุ้มนานแล้วค่ะ แต่พยายามเฉยๆ ไม่ตอบโต้ เคยเห็นใจสงสาร แต่ตอนนี้ ไม่เหลือความเห็นใจแล้ว มีแต่ความสยองให้
comment9:ถ้าเป็นเพื่อนสนิทเรายินดีนะ แต่เราคงไม่มีเวลาพาเที่ยว เพราะปกติเวลามาเที่ยวจะเที่ยวหลายเมือง คงไม่นอนที่บ้านเราทุกวัน  

แต่ถ้าจะนอนทุกวันนานขนาดนั้นจะเที่ยวหรือจะย้ายที่อยู่คะนั่น

เราเคยไปพักกับเพื่อนที่ลอนดอน เรายังนอนไม่กี่คืนเอง นอกนั้นก็ตะลอนเที่ยวเมืองนั้นเมืองนี้แล้วก็นอนเป็นเมืองๆไป อาจจะฝากเป๋าใหญ่ทิ้งไว้แค่นั้น แต่ก็เพื่อนสนิทอะนะ
comment10:ส่วนตัวผมเป็นคนคนละแบบกับคุณนะ อาจจะเพราะผมเริ่มชีวิตในต่างประเทศในฐานะนักเรียน และได้ซึมซับวัฒนธรรม couchsurfing ของนักเรียนยุโรปมาพอสมควร เวลาไปเที่ยวถ้ามีเพื่อนที่รู้จักอยู่เค้าก็เสนอให้ไปนอนพักห้องเค้า คนรู้จักมาหาก็ให้นอนห้องผม ห้องแบบหอพักนักเรียน ก็ปูผ้านอนพื้นกันไป บางทีอัดกันสี่คนในห้องพักนักเรียนขนาด 10 ตร.ม ก็ทำมาแล้ว 

ปัจจุบันผมทำงานแล้วอยู่ apartment 2 ห้องนอน ใครไปใครมาผมก็เสนอตัวให้มาพักบ้านผมตลอดด้วยความเต็มใจ คนสนิทนี่ถ้าไม่มานอนผมโกรธด้วยซ้ำ คนไม่สนิทกันมาก ถ้ามาแป้บๆ ผมก็ให้พักนะ บ้านผมอยู่ใกล้สนามบิน น้องๆ บางคนจะบินกลับไทยตอนเช้า พักอยู่เมืองไกลๆ ผมก็ให้มาพัก จะได้ไม่ต้องเดินทางลำบาก บางสถานการณ์ไม่สะดวก ติดธุระหรือยังไงผมก็ปฎิเสธไปตรงๆ

ผมถือว่าค่าที่พักที่นี่มันแพงบางทีช่วยกันได้ก็ช่วยกันไป แล้วผมอาจจะโชคดีเพราะเท่าที่ผ่านมาผมก็ไม่เจอแบบไม่เกรงใจนะ ทุกคนมาก็ซื้อของมาฝากเป็นสินน้ำใจ มากน้อยต่างกันไป บางคนอยู่นานหน่อยก็เสนอให้เงินช่วยค่าน้ำ ค่าไฟ

แต่ทั้งหมดที่เล่ามาเกิดขึ้นด้วยความเต็มใจ ทั้งเวลาผมต้อนรับคนอื่นที่บ้านและไปพักบ้านคนอื่น (ผมจะไปพักบ้านคนอื่นเฉพาะเมื่อเจ้าบ้านเสนอตัวเองเท่านั้น) ผมเคยแชร์ห้องกับผู้หญิงชาวจีนซึ่งไม่ชอบให้ใครมาพัก ช่วงนั้นผมก็ปฎิเสธทุกคนไปตรงๆ ว่าไม่สะดวก
ผมเข้าใจดีว่าบางคนก็ไม่สะดวกใจจะให้คนอื่นมาพักด้วย แต่ก็ไม่กล้าปฎิเสธตรงๆ กรณีนี้ก็ต้องรู้มารยาทและหาที่พักเอาเอง
comment10-1:ผู้ชายโสดมักไม่มีปัญหาเรื่องพวกนี้หรอกค่ะ โดยเฉพาะชายไทย นักเรียนไทยเห็นเป็นเรื่องช่วยเหลือกัน ถือเป็นปกติ เข้าใจง่ายค่ะ
แต่ถ้าเป็นเพื่อนชาย ฝรั่งด้วยกัน เรื่องมาขอนอนบ้านเกิน 3วัน บางคนก็ไม่พอใจแล้วค่ะ แม้จะเป็นเพื่อนสนิทกัน เรียนมาด้วยกัน เคยกินนอนมาด้วยกันตอนเรียน
แต่ยามมีครอบครัวเค้าจะพยายามไม่เข้าไปยุ่มย่ามในชีวิตเพื่อนๆค่ะ ต่างคนต่างอยู่ ช่วยเหลือเรื่องอื่นๆ แต่ไม่ใช่มาขอนอน กิน เที่ยว
 เพลินๆบ้านเพื่อนเป็นเดือนๆค่ะ
และสำหรับบ้านอิชั้น คนมีครอบครัว แถม มีลูกชายในบ้านถึง 2คน และโตเป็นหนุ่มอายุ 18-20แล้ว มันไม่เหมาะค่ะ
comment10-2:เหตุผลที่คุณยกมามันไม่สอดคล้องค่ะ เป็นเรื่องส่วนบุคคลและขึ้นอยู่กับสถานภาพของคุณเองมากกว่า

เพราะดิฉันก็เริ่มชีวิตในต่างประเทศด้วยการเป็นนักเรียนแต่ดิฉันก็เห็นพ้องกับคุณเจ้าของกระทู้ทุกประการ

ของคุณเป็นผู้ชายโสด มันก็ง่ายที่จะให้ใครก็ได้มาพักด้วย ตอนดิฉันโสดก็เป็นแบบนี้

แต่เมื่อแต่งงานมีครอบครัวมีลูก 

การจะเปิดบ้านให้ใครที่ไหนก็ไม่รู้เข้ามากินมาอยู่ร่วมกับสมาชิกครอบครัว (โดยตัวเราเป็นต้นเหตุชักจูงเค้ามา)

มันเป็นเรื่องที่ไม่แฟร์ต่อสมาชิกครอบครัวของเรา เหมือนเราไม่เกรงใจไม่เคารพความเป็นส่วนตัวของคนในบ้าน

…การที่คุณไปพักบ้านคนอื่นบ่อยๆ ถ้าเค้าโสดก็ไม่มีผลกระทบอะไรมาก

แต่ถ้าเค้ามีครอบครัวแล้ว เชื่อเถอะค่ะว่าคล้อยหลังคุณไป ภายในบ้านนั้นมีดราม่าที่คุณไม่เคยรับรู้แน่นอน
comment10-3:คนโสดไม่เหมือนกับคนมีครอบครัวหรอกนะคะ ถึงเราจะเต็มใจให้แต่สามีหรือลูกเราหล่ะเค้าจะเต็มใจด้วยหรือเปล่า อย่าว่าให้อยู่ที่เมืองนอกเลยค่ะ ขนาดเมืองไทยยังต้องคิดหนักเลย
comment10-4:ตรรกะว่าคนโสดกับ คนมีครอบครัว มันใช้ไม่ได้เสมอไปทุกที่นะ 
ผมเวลาไปไหน พอรู้ว่าจะไป ครอบครัวอาคนนี้ก็อยากให้ไปพัก เพื่อนคนนั้นก็อยากเจออยากพาไปกินบ้าง
เผลอๆมีบอกจัดที่นอนให้แล้วนะ มาเลยๆ
หรือพอรู้ว่ามาธุระ ยังจะมารับไปเที่ยวอีกแหน่ะ
นึกถึงตอนเรียนยังบอกจะให้ไปพักยาวเลย เฮ้ย3ปีเลยนะ เกรงใจแย่ 
หลังๆมานี่ ไปไหนไม่บอกใครละ ยังโดนบ่นอีก

มันแค่ว่าครอบครัวไหนสะดวกใจ ไม่สะดวกใจแค่นั้นแหล่ะ
และบางครอบครัว ที่ไม่สะดวกให้เพื่อนเก่ามาพัก มาขอความช่วยเหลือ ก็ไม่ต้องไปคิดกังวล นินทา หรืออะไรกับคนที่ขอมาหรอกครับ แค่คิดไม่ตรงก็เท่านั้น ต่างคนต่างอยู่ เค้าก็ดิ้นรนของเค้าไป 

โลกเรามีอะไรเยอะกว่าโลกของเรา ยอมรับว่ามีแต่ไม่ต้องรับเข้ามาในชีวิตให้เปลืองจิต
comment11:เรื่องการขออาศัยบ้านคนอื่นในต่างประเทศอยู่ ขนาดเป็นญาติกันแท้ๆ เค้ายังไม่ขออยู่ฟรีๆเลยค่ะ ยกเว้นจะแวะเวียนเยี่ยมเยียนกันในระยะเวลาสั้นๆ แต่ถึงอย่างนั้นก็ไม่ได้อยู่ฟรีกินฟรี 

อย่างสามีเราไปเยี่ยมพ่อเค้าที่ต่างเมือง ไปอยู่บ้านพ่อ เราไปด้วย ต้องแวะซื้อข้าวของเข้าไปไว้ แต่เราคนไทยเวลาทำกับข้าวก็จะทำเผื่อพ่อด้วย จะถามว่าอยากทานอะไรเป็นพิเศษ ทำอาหารไทยให้ทาน ก็ใช้ของเราที่ซื้อมาทำให้ท่านทานนี่ล่ะ ของท่านในตู้เย็นจะไม่หยิบ นอกจากท่านจะเสนอมาว่าให้ทำได้ เราก็ทำให้ท่านทาน

ลูกสามีไปอาศัยบ้านอาเค้าอยู่ สามีเราก็ต้องเสียค่าเช่าบ้านให้ ไม่ได้อยู่ฟรี ค่าน้ำค่าไฟก็ต้องเสีย กินอยู่ก็แยก 

เราเคยโดนเพื่อนที่ไม่สนิทเมลล์มาขอพักที่บ้าน เราเลือกที่จะไม่ตอบ ทักมาตามเฟส เราก็เงียบ บางทีทักมาทีเล่นทีจริง เราก็วิตกนะ ไม่กล้ารับปากส่งๆไป เกิดมาจริง งานงอกแน่ๆ
comment12:เคยมีคนไม่รู้จัก ไม่รู้จักเลยนะคะ ทักมาใน FB ตอนตีสาม จะให้เราหาที่พักให้ เพราะเค้าจะบินมาทำวิจัยป.เอกที่มหาลัยเรา เราก็ตอบดีๆนะว่าให้อยู่ dorm แต่เราไม่ได้อยู่ dorm นะ ยังมีหน้าถามต่อว่าจองยังไง คือแบบไม่ได้อยู่ dorm โอเคไหม แล้วที่หน้าเวบมหาลัยก็ตัวเบ่อเร้อ โง่ขนาดนี้อย่ามาเลย อารมณ์เสียมาก มีหน้ามาบอกรู้นะว่าที่นั้นคงดึกมากแล้ว รู้แล้วจะทักมาทำซากอะไรก็ไม่รู้ นางขอแอด friend (FB เราตั้งค่าแอดไว้เฉพาะคนที่เป็นเพื่อนของเพื่อน) เราตอบว่าไม่สะดวกเลย ขืนรับมาภาระแน่ๆ แฟนเราก็บอกไม่ต้องไปยุ่ง นางมาก็เรื่องของนาง เอามาเป็นภาระเราเปล่า
comment12-1:จะทำวิจัยปริญญาเอก แต่ไม่ใช้สมองไม่มีความคิดไม่มีความเกรงใจใครแบบนี้       เรียนไปก็เปล่าประโยชน์นะคะ
comment13:แม่เรามีเพื่อนได้สามีฝรั่งทางยุโรป สมัยที่เธอคบกับฝรั่งช่วงแรกๆ เธอพามาแนะนำให้พ่อแม่เรารู้จัก พ่อแม่เราพาเที่ยว  2-3 วันติดกัน แล้วก็มีงานปาร์ตี้อะไรก็ไปแจมตลอดถ้าฝรั่งมาเที่ยวตอน holiday หรือขอยืมรถราใช้ ฯลฯ
    จนคบหากันได้ร่วม 10 ปี ฝรั่งถึงเอ่ยปากชวนพ่อแม่เราไปเที่ยวบ้านเขาบ้าง ออกแต่ค่าตั๋วเครื่องบินก็พอ นอกนั้นเขาจะsupport ให้ เพราะเราก็ช่วยเขามาหลายเรื่อง พ่อแม่เราก็ยินดี แต่ก็จะจ่ายด้วยเกรงใจเขา แต่เพื่อนแม่เราภรรยาฝรั่งเธอเงียบกริบ ไม่ชวนไม่พูดอะไร แม่เราบอกภรรยาเขาคงไม่ ok กับการที่จะมาจ่ายๆอะไรให้คนอื่นหรือไม่ก็ชอบความเป็นส่วนตัว แต่เราก็ไม่รู้เหตุผลจริงๆ เห็นแบบนั้นพ่อแม่เลยไปกับทัวร์เสียเอง สบายใจกว่า
comment14:เห็นใจ จขกท. และหลายๆท่านจริงๆค่ะ 

แต่ขอมองในอีกแง่มุมนึงนะคะ  บางคนเค้าไม่รู้จริงๆค่ะ ว่ามันไม่ควร
คือ ไม่ได้มีเจตนาจะเอาเปรียบ  แต่เค้าไม่รู้จริงๆค่ะ ว่ามันรบกวน  
แต่ละคนก็มาจากครอบครัวที่ต่างกัน เครือญาติพี่น้องที่ต่างกัน สังคมต่างกัน บางบ้านเค้าก็แชร์บ้านกับครอบครัวและคนรู้จักจนเคยชิน
คนที่เติบโตมาแบบนั้น เค้าจะคิดว่ามันเป็นเรื่องธรรมดาน่ะค่ะ

ดังนั้น เห็นด้วยกับหลายๆท่านเลยค่ะ ว่าเจ้าของบ้านต้องพูดตรงๆเลย ว่าสะดวกหรือไม่สะดวกยังไง
เพราะถ้าเค้ามาแล้ว เจ้าของบ้านเองก็อึดอัด  หรือถ้าต้อนรับไม่ดี ก็อาจจะโดนค่อนขอดในใจ
ทางที่ดี ถ้าไม่โอเค ต้องพูดชัดเจนไปเลยค่ะ  ตัดปัญหาทุกสิ่งอย่าง
comment14-1:ผมว่าเรียกว่าไม่คิด ไม่มีความเกรงใจมากกว่าครับ
comment14-2:พูดยากนะคะ ที่เคยเจอนี่ขนาดพูดตรงก็แล้วอะไรก็แล้วยังเนียนยังด้านต่อไปได้อีก คนที่ไม่รู้จักความเกรงใจ ไม่รู้จักคิด เห็นแต่ประโยชน์ส่วนตัวมันมีอยู่จริงค่ะ ไม่มีประโยชน์ที่จะพูดหรืออธิบายอะไรเพราะเค้าจะไม่ทำความเข้าใจ แถมยังเอาเราไปว่าได้อีก แบบพูดไปคนละเรื่องจนกลายเป็นเราผิด ทั้งที่เค้าเป็นฝ่ายมาขอความช่วยเหลือ ทำความเดือดร้อนให้ จากในกระทู้ทำให้รู้เลยค่ะว่าคนแบบนี้มีเยอะจริงๆ นี่ก็เพิ่งเฟดออกมา เลิกคบค่ะ ไม่ไหวจะคบ ไม่ไหวจะรักษาน้ำใจ
comment14-3:จริง คนไทยตัวดีเลย
ตอนบอกว่ามาพักได้ ก็ไม่ได้บอกว่าที่นี่ต้องล้างจานเอง ตื่น7โมง นอน4ทุ่ม 
พอมาพัก หลายคนบอกว่าไม่ต้องล้าง แต่เราพอรู้นิสัยคนไทย ปากบอกไม่ต้อง แต่เมิงลองไม่ล้างสิ

นอนตามสะดวกนะ ดูทีวีได้เลย แต่ถ้าดึกๆ ลองเปิดทีวีสิ.  โดนเอาไปนินทาอีก

มีกฎระเบียบอะไร. เจ้าของบ้านมีสิทธิบอกได้เลย จะมาเกรงใจแขกเพื่อ??? สิทธิของเจ้าของบ้านมันเต็มที่ เป็นแบบนี้ทั่วโลกนิครับ
แล้วแขกต้องตรัสรู้วัฒนธรรมแต่ละบ้านก่อนมั้ย
comment14-4:ขอบคุณค่ะที่เข้าใจ ครอบครัวเพื่อนก็เป็นแบบที่คุณบอกละค่ะ เคยแชร์ทุกอย่างกับญาติพี่น้อง กินนอนรวมกันหลายๆคนในห้องเดียวกันได้
 ครอบครัวคนจีน ญาติเยอะ เค้าเห็นเป็นเรื่องปกติของเค้า แต่จะมาทำกับเพื่อน มันไม่ถูกต้องค่ะ แม้จะเป็นเพื่อนกันมานาน แต่ก็ไม่เคยกินนอนรวมกันแบบเค้า เพื่อนกันยังไงๆมันก็ย่อมต้องมีขอบเขตค่ะ 

อิชั้นเข้าใจเพื่อนนะ แต่เพื่อนไม่พยายามเข้าใจ สังคมครอบครัวคนอื่น ที่ต่างจากตัวเองเนี่ยซิ 
ที่สำคัญ ชีวิตต่างประเทศมันไม่เหมือน บ้านคนไทย ที่ จะมานอนรวมกันตามพื้น ตามห้องรับแขก สำหรับชีวิตต่างประเทศ มันไม่เหมาะสม
 หรือถึงแม้จะมีห้องนอนให้ แต่ก็ต้องไปเบียดเบียนลูก ต้องให้เค้าย้ายไปนอนด้วยกัน แม้บ้านจะใหญ่ แต่ห้องแต่ละห้องมันก็ถูกใช้งาน 

ยิ่งที่บ้านมีลูกชายวัยหนุ่ม 2คน ที่ต้องใช้ห้องน้ำด้วยกัน มันสะดวกตรงไหน ขนาดเคยอธิบายไปแล้ว ปฏิเสธไป เค้ายังบอก ไม่เป็นไร เพราะบ้านเค้าก็มีแต่หลานชาย โอย!!! ไม่รู้จะว่าไงแล้ว
comment14-5:เรื่องวัฒนธรรมนี่มองหลายๆด้าน

มันก็เหมือนคนไทยไปเที่ยวญี่ปุ่นแล้วเราไม่รู้วัฒนธรรมคนท้องถิ่น จนหลังๆ คนญี่ปุ่นออกระเบียบให้เราทราบ แรกๆคนไทยก็นึกว่าไม่ผิด แต่มันไม่ใช่ถ้าทำที่บ้านเค้า
 แต่มันไม่รู้ไง

การคุยกันตรงๆ ดีกว่ามาเหนียมอายเกรงใจ ให้เรื่องผ่านไปแล้วมานินทาครับ ทั้งคนให้พักไม่พอใจก็มานินทา และทั้งคนจะขออาศัยแต่โดนปฏิเสธก็มานินทา

คุยกันก่อนที่จะสายเกิน ก่อนที่มิตรภาพจะไม่เหลือ
แต่ถ้าคุยแล้วไม่ทำตามก็สิทธิเต็มที่ของเจ้าบ้านครับ
comment14-6:เจ้าของบ้านไม่บอกเพราะคงคิดว่าแขกน่าจะมีมารยาทและน้ำใจพอที่จะช่วยหยิบจับอะไรบ้าง ไม่ใช่กินเสร็จก็ทิ้งจานไว้ให้เขาล้าง หรือมาดูหนังฟังเพลงทำเสียงดังรบกวนตอนดึกๆซึ่งเป็นเวลาที่เขาเข้านอนกันแล้ว เรื่องแบบนี้ไม่จำเป็นต้องบอกเพราะคนที่โตๆแล้วควรมีมารยาทและความเกรงใจ ฉันอยู่เมืองนอกมาหลายปี มีเพื่อนๆสนิทมาพักด้วยบ่อยๆหลายครอบครัว บางครอบครัวมีลูกอายุสี่ห้าขวบแต่โชคดีมากที่ไม่เคยมีปัญหาอะไรแบบนั้นเลย บางคนชอบความเป็นส่วนตัวและความสะดวกสบายเขาก็ไปพักโรงแรมกัน
comment15:มีความรู้สึกว่า คนไทยบางคนติดนิสัยประหยัดจนเกินไป มีเงินไปเที่ยว แต่อยากได้ที่พักฟรี เพื่อเซฟเงินไปช้อปปิ้งก็มี เลยไปรบกวนหาที่พักฟรีตามที่ต่างๆ  อย่างบ้านคนรู้จัก บ้านเพื่อนของเพื่อน  กระทั่งวัด นึกว่าวัดต่างประเทศจะเหมือนเมืองไทย ที่กว้างใหญ่ มีเด็กวัดคอยทำความสะอาด หลายปีก่อน มีคนมาตั้งกระทู้ถาม จะมาเที่ยวเมืองที่เราอยู่ วัดอยู่ที่ไหน จะไปพักวัด เราเลยตอบไปว่าวัดที่นี่ไม่เหมือนเมืองไทย ที่มีโบสถ์ใหญ่ๆ มีกุฎิหลายหลัง แต่วัดที่นี่คือบ้านขนาดสองสามห้องนอน  มีพระอยู่ไม่กี่รูป เป็นผู้หญิงจะไปขอพักน่ะ พระท่านไม่อาบัติหรือ

    จะไปเที่ยวทั้งที น่าจะเตรียมตัวให้พร้อม เก็บเงินเผื่อค่าที่พัก ถ้าศึกษาข้อมูลดีๆ  ก็หาที่พักราคาประหยัดได้ ไม่ต้องไปรบกวนคนอื่น หรือวัด คือสบายเรา คนอื่นเดือดร้อน ช่างมัน ขอประหยัดเงินไว้ก่อน 

    ญาติแฟนตอนจะไปเที่ยวญี่ปุ่น โทรมาหาแฟนเรา เพราะแฟนเรามีเพื่อนเป็นคนญี่ปุ่นอยู่สองสามคน  ญาติก็โทรมาบอกว่าจะไปเที่ยว มีเพื่อนคนไหนที่จะไปพักด้วยได้บ้าง  แฟนเราอึ้ง (เพราะตอนเราไปเที่ยวญี่ปุ่นกัน ก็ไปพักโรงแรม ไม่เคยมีความคิดจะขอไปพักกับเพื่อน  นอกจากเกรงใจแล้ว กลัวอึดอัดด้วย)
แฟนเราเลยแนะนำญาติว่า บ้านคนญี่ปุ่นเล็ก คับแคบ เนื้อที่ใช้สอยจำกัดมากๆๆ  พักโรงแรมหรือโฮสเทลเถอะ ไม่ได้แพงมากมายอะไร
comment15-1:ไม่เฉพาะคนไทยหรอกครับที่ชอบเที่ยวแบบประหยัด

ทุกชาติ ทุกภาษา ก็ชอบเที่ยวแบบประหยัด

แต่ถ้าอยากประหยัดแล้วไม่เบียดเบียนใครให้อึดอัด

แนะนำให้ใช้ couchsurfing เป็น web ที่รวบรวมผู้ใจดีให้พักอาศัยฟรีครับ
comment16:เราโสดค่ะ ย้านสองห้องนอน ยินดีต้อนรับเพื่อนทุกคนถ้ามาซักอาทิตย์สองอาทิตย์นะ แต่เราบอกเลยว่าเราพาเที่ยวได้เฉพาะวันหยุด เวลากลับเมืองไทยก็จะรับฝากของจากเพื่อนๆแบบเต็มโควต้าสองกระเป๋าค่ะ แต่บอกเพื่อนว่าต้องเป็นของที่เราซื้อจากamazon ได้เท่านั้น เพราะเราไม่มีเวลาไปช๊อบ เวปอื่นเราก็ไม่เอากลัวโดนแฮ๊กบัตร เที่ยวกลับเราก็แบบขนมมาม่ามาเต็มกระเป๋าฝากเพื่อนๆทางนี้ เป็นโรคจิตอย่างนึงเวลาซื้อของให้เพื่อนๆพี่น้องได้ถูกๆจะดีใจมาก 

แต่นี่คือแบบชั่วคราวนะคะแบบมาอยู่นานคงไม่ไหวเพราะเราอยู่คนเดียวจนขิน ถึงขนาดยอมจ่ายค่าบ้านเองแทนที่จะเอาอีกห้องให้เช่า

พวกไม่เกรงใจก็มีจะเข้าทางแม่เรามากกว่า แต่เราเฉย แม่เราก็บอกปัดไป เพราะแม่เรารู้ว่าเราชอบข่วยคนแต่ไม่ชอบแบบมาอยู่ถาวร
comment17:เร็วๆนี้  เพื่อนสมัยเรียนของสามีซึ่งไม่เคยติดต่อกันมากว่า 20 ปี  จะเอาลูกมาเรียนที่ประเทศที่เราอยู่  ก็โทรมาหาสามีเพื่อปรึกษาเรื่องเรียนและการกินอยู่ของลูกตัวเอง โดยทราบเบอร์มือถือมาจากคนอื่น
อยากโทรเมื่อไหร่ก็โทร ไม่ว่าเช้า สาย บ่าย เย็น ค่ำ  วันทำงานหรือวันหยุด  สามีก็ขี้เกรงใจ  ไม่กล้าปฎิเสธ

ต่อมาจะให้ลูกมากินและอยู่ด้วย  เราบอกเลยว่า  ไม่สะดวก  เพราะห้องไม่พอ 
ต่อมาให้สามีเรารับเป็นผู้ปกครอง  โดยบอกว่าเป็นแต่ในนาม  พอเอาเข้าจริง  ให้สามีเราลางานเพื่อพาลูกเขาไปสมัครเรียน  ทั้งๆที่ก็บอกให้เพื่อนทราบแล้วว่าสามีเราได้ค่าจ้างเป็นรายชั่วโมง ไม่ทำงานก็ไม่ได้เงิน    
พอลูกเขาเข้าโรงเรียนได้เรียบร้อย  ต่อมาต้องการให้สามีเราเป็น  Guardian หรือผู้ปกครองตลอดไป เพื่อว่าถ้ามีเหตุฉุกเฉิน รร.จะได้ติดต่อสามีให้มาเป็นธุระ  สามีต้องไปสำนักงานทนายความเซ็นต์เอกสารการเป็น Guardian ให้ในเวลาทำงาน 

ปรากฏว่า  เจ้านายของสามีไม่พอใจมาก  เพราะคุยโทรศัพท์กับเพื่อนในเวลาทำงาน  ลางานบ่อย เจ้านายเลยไม่ต่อสัญญาทำงาน  ครอบครัวเราก็เดือดร้อนมาก

เพื่อนคนนี้พาครอบครัวมากิน มาเที่ยว ไม่เคยชวนสามีเราซักคำ  แต่ธุระลูกเขา  ชวนแฟนเราตลอด  นอกเหนือจากที่เล่าแล้วก็ยังมีอีก เช่น host นัดพบลูกเขา 5 โมงเย็นที่เมืองอีกเมือง  เขาก็มาชวนสามีเราไปด้วย


ไม่รู้ว่าเพื่อนสามีคิดได้อย่างไร   ไม่คิดว่าการทำแบบนี้เป็นการรบกวนเพื่อนบ้างเลยหรือ  ในขณะที่สามีเราก็ไม่กล้าปฎิเสธ  ไม่อยากเสียเพื่อน  เพราะก่อนหน้านี้ ก็มีเพื่อนสมัยเรียนอีกคนจะพาลูกชายวัยกำลังซนมาขออยู่ด้วย  ซึ่งเราอยู่อพาทเมนท์ 1 ห้องนอน 1 ห้องน้ำ  เราก็ให้สามีปฎิเสธไป  เพราะไม่สะดวกอย่างมาก เพื่อนคนก่อนนี้ก็โกรธ  เลิกติดต่อไปเลย

ไม่รู้ว่าทำไมคนเราถึงได้เห็นแก่ตัวกันได้ขนาดนี้ นึกถึงแต่ประโยชน์ส่วนตัว  โดยไม่ได้นึกเลย  ว่าคนอื่นเขาก็ต้องดำเนินชีวิตของเขาและครอบครัวเหมือนกัน
comment17-1:เพื่อนเรา สามีเขาถูกพี่ชายตัดพี่ตัดน้องไปแล้วเพราะฝากลูกชายมาเรียนต่อ  แล้วทีนี้เพื่อนกับสามีทำงานทุกวันกันทั้งคู่  ลูกตัวเองสาม ลูกพี่ชายอีกหนึ่ง  ดูแลไม่ทั่วถึง ลูกพี่ชายเป็นเด็กไม่เอาถ่านอีก เกเร ก่อเรื่องจนเรียนไม่จบ พี่ชายบินมาจากเมืองไทย มาด่าว่าดูแลหลานประสาอะไร ด่าสาดเสียเทเสีย  แล้วตัดพี่ตัดน้องกันเลย

     สามีเพื่อนบอกเลยว่า เข็ด ไม่ให้ใครส่งลูกหลานมาอยู่ด้วยแล้ว ดูแลดีก็เสมอตัว ดูแลไม่ดี ก็เจอถล่มยับ
comment17-2:เราว่ากรณีของคุณ สามีคุณไม่เด็ดขาดเองด้วยค่ะ เกรงใจเพื่อนอะไรขนาดนั้นจนต้องกระทบกับงานและทำให้ครอบครัวเดือนร้อน
(ที่ไม่ได้ต่อสัญญางาน) แน่นอนว่าเพื่อนของสามีคุณเป็นคนไม่มีความเกรงใจ และเอาเปรียบเพื่อน แต่ถ้าสามีคุณไม่ยอมเค้าก็คงไม่เป็นแบบนี้
comment17-3:โดยนิสัยแฟน  รักเพื่อน ชอบช่วยเหลือคนอื่น  ถ้าช่วยได้  เขาจะช่วย  และมักมองโลกในแง่ดีเสมอ ซึ่งบ่อยครั้ง  เราว่ามันก็เกินไป
พอเพื่อนของสามีติดต่อมา  เราก็เตือนแล้ว  ว่าถ้าช่วยเขาเราจะเดือดร้อน  เพราะเรายังไม่อยู่ในสถานะที่จะช่วยเขาได้

สามีเราบอกว่าเขาดีใจมากที่เพื่อนคนนี้ติดต่อมา  เพราะเป็นเพื่อนรักของเขา  กินนอนที่หอด้วยกันมา  ถ้าช่วยได้  เขาอยากช่วยให้ถึงที่สุด  และเขาก็รู้สึกเสียใจที่ต้องเสียเพื่อนสนิทคนก่อนไป  เพราะต้องมาผิดใจกัน ที่ปฎิเสธไม่ให้มาอยู่ด้วย (ตอนนั้นเราเป็นคนปฎิเสธเอง เราบอกว่าห้องนอนเดียว  จะอยู่กันยังไง  เพื่อนสามีบอก  เธอนอนที่ living room ก็ได้ เราบอกว่าเราต้องใช้ living room เป็นที่ทำการบ้าน และดูทีวีของลูกๆ  ห้องน้ำห้องส้วมก็ไม่พอใช้  ให้เธอไปเช่าที่อื่นอยู่จะดีกว่า  พูดตรงๆ  เราไม่แคร์  จะโกรธก็โกรธไป ซึ่งก็โกรธจริงๆ)

ตอนแรกเพื่อนสามีก็บอกขอลายเซ็นต์เป็นผู้ปกครองแต่ในนาม  ไม่ต้องไปด้วยตัวเอง สามีเราก็เซ็นต์ให้ สามีเราก็คิดว่าพอลูกเขาได้ที่เรียนก็คงจะจบ  แต่เพื่อนก็รักลูกเป็นห่วงลูก  มาขอให้สามีเราเป็นผู้ปกครองตามกฎหมาย  สามีเราก็คิดว่า  เด็กโตแล้ว  คงไม่มีเรื่องฉุกเฉินต้องมารบกวน  ช่วยแล้วก็ต้องช่วยให้ถึงที่สุด  ก็เลยเดือดร้อนไปกันใหญ่

เราก็ไม่คิดเลย  ว่าเพื่อนสามี  มีงานมีการที่ดี  เป็นใหญ่เป็นโต  ธรรมะธรรมโม  จะเห็นแก่ตัวได้ขนาดนี้  และเขาก็ต้องรู้นิสัยสามีเราดี  ว่าเป็นคนปฎิเสธไม่เป็น  เรื่องการเป็น Guardian เราก็เห็นสามีปฏิเสธแบบอ้อมๆ  แต่เพื่อนเขาก็รบเร้า  สามีเราก็เลยไปทำให้  เราเคยถามสามีเรานะ  ว่าเพื่อนเขารักเขา  แบบที่สามีเรารักเพื่อนหรือเปล่า  สามีเราเงียบ  เราบอกเลย  ที่เพื่อนเขาทำนี่  เขาไม่คิดว่าสามีเราเป็นเพื่อนเขาด้วยซ้ำ อย่างนี้เขาเรียกว่าเอาเปรียบ  เห็นแก่ตัว
comment18:อันนี้ไม่ใช่เรื่องพักอาศัย
ของเราเคยเจอ เพื่อนของเพื่อนโทรมาหาเรา
ขอร้องให้พูดกับแฟนเรา ว่าให้ช่วยจดทะเบียนสมรสกับเค้าตอนนั้นเรากับแฟนยังไม่ได้แต่งงานกัน(สามีเราเป็นผู้บริหารบริษัทใหญ่)
และจะไปทำวีซ่า ประมาณว่าจะจ่ายเงินค่าจดทะเบียนให้ห้าหมื่น
ออกค่าตั๋ยวเครื่องบินให้ พอไปถึงให้สามีเรากลับก่อนได้ บลาๆๆ สามีเราปฎิเสธทันทีบอกเราว่าคนแบบนี้แปลกๆ
เรานี่งงมาก แกคิดได้ยังไง ลงทุนมากกก
comment18-1:โชคดีแล้วค่ะที่สามีคุณปฏิเสธไป  ที่ออสเตรเลียหลายปีก่อนเคยมีข่าวผู้หญิงจีนจ้างผู้ชายฝรี่งแต่งงาน  แล้วถูกจับได้ ออกทีวีด้วย  โดนทั้งคนจ้างและคนรับจ้าง  ฝ่ายหญิงโดนเพิกถอนสถานะผู้อยู่อาศัยถาวร ถูกเนรเทศ  ฝ่ายชายติดคุก ไม่ทราบนะว่าติดนานแค่ไหน  ข่าวนานแล้ว
comment18-2:คห 18.
 เรางงกับคุณมากกว่านะ   ว่าคุณกล้าเอาเรื่องนี้ไปบอกแฟนหรือปรึกษาแฟนคุณได้งัย ?
แล้วเพื่อนของเพื่อนคุณรู้รึเปล่าว่า แฟนคุณเป็นผู้บริหาร หน้าที่การงานใหญ่โต ? หรือเค้ารู้ แล้วหวังผล ?
ถ้าแต่งไปจริงแแล้วเค้าไม่หย่าให้ล่ะ คุณทำงัย ? แล้วถ้าหย่า เกิดการฟ้องเรียกค่าเลี้ยงดูจากแฟนคุณล่ะ คิดมั้ย? 
ถ้าเราเป็นคุณ เรื่องแบบนี้ คงไม่ให้ถึงหูแฟนเด็ดขาด แล้วจะด่าให้กระเจิงกับเพื่อนของเพื่อนคุณด้วย ถ้าไม่เคยสนิทกันมาก่อน จะด่าไม่เกรงใจเลยทีเดียว 
คุณก็ช่างกล้าเนาะ กล้าไปบอกแฟนตัวเอง  ประหลาดแท้
comment18-3:คห.18-2 
เราก็งงกับคุณนะว่าทำไมคุณเข้าใจไปแบบนั้น เราอ่านแล้วเราก็เข้าใจนะว่า คห.18 เขาหมายถึงไปเล่าให้แฟนฟังเฉยๆ คือคุณไม่เคยมีแฟนแล้วเล่าให้แฟนฟังเรื่องต่างๆ ในชีวิตหรอ แบบ...เนี่ยเธอยัยคนนั้นมาพูดแบบนั้นแบบนี้
แล้วทำไมเขาจะต้องปิดบังด้วยล่ะ ไม่ได้ไปขอให้แฟนจดทะเบียนจริงๆ ซะหน่อย ถ้าไปขอให้แฟนเราจดทะเบียนกับคนอื่นสิ ถึงจะประหลาด
ใช่ไหมคะคุณ
comment18-4:18-2  เราว่า คห 18 ไม่ได้เล่าให้แฟนฟังเพราะว่าต้องการให้แฟนทำตามที่เพื่อนของเพื่อนขอนะคะ 
คือแค่เล่าให้แฟนฟังว่ามีคนแบบนี้ติดต่อมาด้วย คือเล่าสู่กันฟังเฉยๆ
comment18-5:เรื่องรับจ้างจดทะเบียนสมรสมีจริงๆทุกประเทศแหละค่ะ แถมมีทุกเชื้อชาติด้วยที่กล้าทำ
แต่ในอังกฤษและอเมริกานี่มีเยอะมาก
สมัย 25-30ปีที่แล้ว คนไทยโสดๆ บางคนที่ได้ซิติเซนท์อังกฤษแล้ว ก็มีหลายอาชีพที่หากินทางนี้ คือ รับจ้างแต่งงาน พอคนไทยอีกฝ่ายได้อยู่ถาวร ก็หย่า แล้วก็ไปรับแต่งใหม่ บางคนแต่งหย่า 3-4ครั้ง เพื่อช่วยเหลือคนไทยด้วยกัน เดี๋ยวนี้ไม่รู้เป็นไง 
คนกล้าขอ กล้าทำ คือ เพราะเห็นแก่ตัวเองกันทั้งนั้น รวมหัวกันทำผิดกฏหมาย เห็นแก่เงิน อย่างเดียว 
แต่ยังไม่เคยเห็นฝรั่งฝ่ายชายรับจ้างแต่งงาน เคยเห็นแต่ชายไทย
comment18-6:18-2 เราแค่เล่าให้สามีเราฟังเฉยๆคะ
แค่ฟังทางนั้นพูดจบเราก็ปฎิเสธไปทันที ใครจะให้แฟนตัวเองจดทะเบียนกับคนอื่นได้
ทางนั้นยังว่าเรากับเพื่อนมาว่าเราเห็นแก่ตัว งง เข้าไปอีก
comment18-7:ฝรั่งอังกฤษฝ่ายชายก็มีรับจ้างแต่งงานค่ะคุณ เยอะด้วย เรานี่เจอเยอะ เพราะอยู่ตั้งแต่สมัยเป็นวัยรุ่น ได้ยินได้รับรู้ ได้เป็นพยานงานแต่งก็หลายงานอยู่ ตั้งแต่รับจ้างกันไม่กี่แสน(บาท) จนตอนนี้จ้างกันเป็นล้านบาทแล้ว เพิ่งจะมามีหลังเปิดให้ยุโรปตะวันออกเข้าประเทศได้ เลยหันมาแต่งกับคนโปแลนด์กันเยอะขึ้น
comment18-8:มีเยอะค่ะ สมัยนี้เค้าเรียก fraud ของแคนาดาก็มีค่ะ จนต้องมีกฎใหม่ออกมาบังคับให้อยู่ด้วยกันหลังยื่นขอ PR 2 ปี จะสปอนเซอร์ใครใหม่ต้องอย่างน้อย 5 ปี สมัยนี้จ้างแต่งเลยยาก ที่ง่ายคือ ไปหลอกฝรั่งมาแต่งค่ะ เห็นมีคนพยายามทำอยู่ เพราะวีซ่าเค้ากำลังจะขาดและวางแผนไม่ดี ไม่สามารถขอ PR เองได้ เลยต้องหลอกฝรั่งไปเรื่อยๆ ซึ่งฝรั่งอ่ะนะ ใครจะยอมยกเว้นแต่แก่ๆ เกษียนแล้วนู้น นางก็โดนทิ้งแล้วทิ้งอีก ก็อยู่ไปแบบไร้ศักดิ์ศรี
comment18-9:18-2 ....
comment19:เคยแต่ไปเที่ยวต่างประเทศแล้วกลับมา ตอนนั้นไปฝรั่งเศส ซื้อกระเป๋ามาฝากพี่สาว

คนที่ทำงานพี่สาวเห็น เห็นคำว่า Paris เลยถามว่าได้จากไหน พี่สาวบอกว่าน้องไปเที่ยวซื้อมาฝาก

เขาก็บอกว่าน้องสาวไปเที่ยว ทำไมไม่บอก จะได้ฝากซื้อของ

พอพี่สาวมาบอก ฟังแล้วงงมาก ไม่รู้จักกันสักหน่อย อยู่ๆ จะให้ซื้อของให้ ไม่มีทาง
comment20:อ่านแล้วขนลุก สยองกับความเห็นแก่ตัวของคน
comment21:ตอนเรียนโทอยู่อังกฤษ
เช่าห้องแบบสองห้องนอน 
อยู่ใกล้มหาลัย แบบเดินแปดนาทีถึง 
ช่วงอีกสองเดือนก่อนส่ง dissertation 
เพื่อนที่อยู่ด้วยกันกลับไทยกะทันหัน พ่อป่วย

เพื่อนไทยอีกคนรู้ข่าว บ้านไกลจากมหาลัย
นั่งรถเมล์เกือบชั่วโมง พอรู้ห้องว่างก็ขอมาอยู่
(แต่มาอยู่แบบฟรีๆเลยนะ)
คือจะมาใช้ห้องสมุดมหาลัยปั่นดิสเซอร์
เราเห็นห้องว่างๆ ไม่ได้ใช้อะไรอยู่เเล้ว ก็โอนะ

นับจากวันที่นางมาอยู่ด้วยเกือบเดือน
น้ำดื่ม นม อาหาร ผลไม้หาเอาจากตู้เย็นเราเลย
ไม่เคยเสนอช่วยออกอะไรเลยนะ 
อย่างน้ำดื่ม เราซื้อเอา ขนาดโปรดีๆ ขวดนึง
ก็ครึ่งปอนด์ละ วันนึงนางดื่มกี่ขวดก็คูณไป
เราต้องคอยซื้อเติม

เเต่ที่พีคสุดๆ แบบไม่ไหวจริงๆคือ
 เราเป็นพวกปั่นงานดึกตื่นสิบโมง
นางนอนหัวค่ำ ตื่นเเต่เช้ามาปั่นงาน
วันนึงนางออกไปห้องสมุดมหาลัยแต่เช้า
เจ็ดโมงเช้าได้ แล้วกลอนประตูบ้านต้องใช้กุญแจล็อกจากข้างนอก
แล้วกุญแจมีชุดเดียวที่เรา เพราะเราเป็นเจ้าของห้อง
นางอยากไปห้องสมุด ปั่นงานแต่เช้า ไปเลยจ้า
 ไม่ปลุกเรามาล็อก พอดีเราตื่นเข้าห้องน้ำพอดี
เราแบบเหวอเลยนะ คือเราว่าที่เราช่วยเค้า
มันคือน้ำใจนะ แต่คือช่วยคิดถึงความปลอดภัยของเจ้าของห้องได้มั้ย

หลังจากนั้นคือไม่ไหวละ เลยบอกว่าเอออาทิตย์หน้า
เพื่อนต่างเมืองจะมาค้างด้วยนะ คือไล่อ้อมๆอ่ะ
เธออยู่ได้ถึงวันนี้นี้นะ 

คนที่มันเห็นแก่ตัว เห็นแก่ได้ ก็คิดแต่จะเอาจริงๆนะ
ไม่คิดเผื่อถึงคนอื่นหรอก ว่าใครจะลำบากใจ
ใครจะเดือดร้อนในการกระทำของตัวเอง
comment22:ไม่เหมือนบ้านเราเลยเน๊อะถ้ามีเพื่อนจากตปทมาบ้านนี่ให้อยู่เต็มที่เลี้ยงข้าวพาเที่ยว
แม่เรานี่มีแต่ให้เพื่อนมาสิแม่ทำกับข้าวให้กินพาไปเที่ยวตรงนู้นสิตรงนี่สิ
ต่างวัฒนธรรมจริงๆอ่ะแหละค่ะ
comment22-1:คนละประเด็นกันแล้วหรือเปล่าครับ
ผมว่าที่เค้าพูดกันไม่ใช่การแวะมาเที่ยวมาเยี่ยมบ้าน  พากินพาเที่ยวสังสรรค์เฮฮาแป๊บๆ 2 - 3 วันแล้วกลับ
แต่หมายถึงการที่คนอื่น  ซึ่งบางทีก็ไม่ได้สนิท  จะมาขออยู่อาศัยด้วยฟรีๆ ในบ้านเป็นเดือนๆ

ถ้าเพื่อนของเพื่อนจะขอไปกินนอนอยู่บ้านคุณยาวๆ ฟรีๆ สัก 1-2 เดือน  คุณกับแม่ก็คงยินดีต้อนรับขับสู้เต็มที่ใช่ไหมครับ
ใจดีจัง
comment22-2:วัฒนธรรมของคนอังกฤษ คือ เวลาจะไปเยี่ยมเพื่อน หรือแม้แต่ครอบครัวของแต่ละฝ่าย ต้องนัดหมายก่อนค่ะ บางทีเป็นเดือนเป็นปี กว่าจะให้ใครมาบ้านได้ หรือไปเยี่ยมใครได้ถ้าเค้าไม่พร้อม อย่างพ่อแม่ฝ่ายสามี เราก็ไม่เซ้าซี้กัน เพราะคนแก่ที่อังกฤษนี่มีกิจกรรมกันทุกวัน ครอบครัวพ่อแม่สามีนี่ ไม่เคยอยู่บ้าน เดี๋ยวไปล่องเรือ เดี๋ยวไปทัวร์คนสูงอายุ เดี๋ยวไปเต้นรำ เดี๋ยวไปสอนหนังสือฟรีให้ เด็กๆ เยอะค่ะ 

ถ้าเป็นเพื่อนกันอยากมาเยี่ยมกัน ขนาดสนิทๆ เค้าก็ไม่โทรหากันทันทีนะคะ คนที่นี่ใช้วิธีส่งเมสเสส หรืออีเมล์อย่างเดียว เพราะว่าสะดวกคนตอบค่ะ อยากตอบเมื่อไหร่ก็ได้ คนจะโทรหากันเฉพาะเรื่องคอขาดบาดตายเท่านั้น ยิ่งเพื่อนนี่ ไม่ต้องพูดถึงเลย อย่าโผล่มาโดยไม่ได้นัดหมายเชียวนะ แบบโทรมาบอกว่า เดี๋ยวอีก ชั่วโมงจะมาหาที่บ้าน โกรธกันตายเชียว

เพราะถ้านัดหมายกันอย่างดี พร้อมทั้ง2ฝ่าย เวลามาถึงบ้านเราเราก็เลี้ยงดูปูเสื่อเต็มที่เหมือนกันค่ะ แต่เค้ามีมารยาทกันค่ะ เพราะชีวิตต่างประเทศเวลาเราทำงาน เราไม่เล่นค่ะ ทำจริงจัง เวลาสนุกเราก็สนุกเต็มที่ ปาร์ตี้เต็มที่ กินเที่ยวเต็มที่ แต่ทุกอย่างต้องมีการจัดการ เป็นระบบระเบียบค่ะ ไม่ใช่ทำตามใจชอบ

ในกระทู้นี้ ปัญหาคือ มาขออยู่บ้านเพื่อนต่างประเทศเป็นเดือน มาขอ กิน นอน ให้เราพาเที่ยว หรืออยากทำตัวตามสบายแบบอยู่บ้านตัวเอง ตลอดเวลา (แต่ค่าครองชีพต่างประเทศสูงมากนะคะ เราต้องจ่ายภาษี 40% ของเงินเดือนเราให้รัฐบาล) รวมทั้งมาขอให้เราช่วยเหลือเรื่องการทำวีซ่าท่องเที่ยวให้ผ่าน แน่นอนต้องแตกต่างกับวิถีชีวิตคนไทยในไทยแน่ๆค่ะ
comment23:เราเนี่ยแค่ได้ทุนมาทำวิจัย 2 เดือน พวกเพื่อน-คนรู้จัก (ที่ไม่มีมารยาท) ยังจะขอตามมาพักด้วย !!!! ไม่รวมพวกฝากซื้อของ

ทั้ง ๆ ที่เราบอกว่าไม่สะดวก เรามาทำงาน ทางสถาบันเค้าจัดที่พักเดี่ยวให้ เอาคนอื่นมานอนไม่ได้ ยังมีอ้อนวอนขอให้แอบพา ๆ เอา......ความเกรงใจนี่ไม่มีเลย แถมจะพาเราซวยไปด้วย แล้วเมืองที่เราอยู่นี่มันบ้านนอก ถ้าจะไปสถานที่ท่องเที่ยวก็ต้องเสียเงินเสียเวลานั่งรถไปอีก 

ไหนจะพวกฝากซื้อของอีก ส่งมาแต่รูป คือซื้อที่ไหนบอกด้วย เราไม่ใช่ขาช้อปอ่ะ แค่นั่งปั่นงานก็แทบจะไม่ได้นอนล่ะ ต้องไปหาซื้อของให้คนอีก ที่น่าเจ็บใจที่สุดคือบางคนพอได้ของแล้วมาลอยหน้าลอยตาบอก ซื้อฝากเนาะ ไม่ใช่ฝากซื้อ แล้วก็ไม่จ่ายตังค์ !!!!! 

ทำไมคนพวกนี้ไม่รู้จักเกรงใจคนอื่นบ้างนะ
comment24:คนไทยบางส่วนมีความคิดว่า คนอยู่เมืองนอกนั้นร่ำรวย เพราะได้เงินเดือนเยอะ โดยไม่รู้หรือไม่ได้สนใจว่า เงินเดือนของเขาเมื่อเทียบเป็นเงินไทยที่ว่าสูงนั้น เขาต้องแบกรับค่าครองชีพที่สูงตามไปด้วย

ประกอบกับความเกรงใจต่ำ โดยเฉพาะถือว่ารู้จักกัน เรียกกันเป็นน้าเป็นอา ลูกชั้นก็เหมือนลูกเธอ อะไรที่เธอทำให้ชั้นได้ก็จงทำเสีย
comment24-1:เพื่อนคนนี้แหละค่ะที่อยากนับญาติกับอิชั้น เพราะเค้าคิดว่าเราเป็นเพื่อนที่คบกันมานานมากจนเกินเพื่อน เหมือนเป็นญาติกัน แต่ความจริงแล้ว นางคิดเอาเองฝ่ายเดียวค่ะ เพราะขนาดญาติแท้ๆ ยังไม่เคยขออะไรเราเลย และ ญาติแท้ๆเข้าใจหัวใจเรามากพอที่จะไม่ขออะไรสุ่มสี่สุ่มห้า
comment25:แค่ในไทย / คนไทย
เวลาไปเที่ยว มีบ้านญาติอยู่ที่นั่น เรายังไม่ค้างเลย
ไปอยู่โรงแรมถูกๆ ดีกว่าไปรบกวนคนอื่น
ปากเค้าก็ต้องบอกตามมารยาทแหละว่าให้มาค้าง
แต่ในความเป็นจริง เค้าอาจจะเดือดร้อนมาก

เช่น 
ต้องไปหาซื้อข้าวของเพิ่มเติมให้แขก 
แขกอยู่บ้าน ก็ไปไหนไม่ได้ เผลอๆมีธุระที่ต้องจัดการ ก็ลำบากใจ
แขกกลับก็ต้องมาเก็บกวาด ซักผ้าผ่อนที่หลับที่นอน เหนื่อยเพิ่มอีก

ทุกปัญหาจะหมดไป ถ้าไปพักกันเอง นัดเจอกันตามเวลาที่สะดวกของแต่ละคน 

ญาติสนิทขนาดไหน บ้านเราก็พยายามมากที่จะไม่ค้าง ที่บ้านเราสอนมาแบบนี้เกินสามสิบปีแล้ว
comment26:ก็เพราะคุณไม่ชอบเพื่อนคนนี้ไง คุณถึงปฏิเสธ
ลองมีเพื่อนคนไหนก็ได้ ที่คุณรักและไว้ใจได้ คุณก็อาจจะไม่เป็นแบบนี้ก็ได้

ผมไม่ได้มาบอกว่าคุณไม่ดีนะ ที่ไม่มีการช่วยเหลือ...ไม่ใช่แบบนี้
แต่มันพูดในลักษณะความรู้สึกของคน
เพราะลึกๆ คนเราอาจจะมีความเบื่อหน่ายกับคนนี้มาก่อน มันก็ส่งผลที่จะไม่อยากจะช่วยไง

เช่น ผมมีเพื่อนหลายกลุ่ม
บางกลุ่มโทรนัดกินเหล้า ผมก็ปฏิเสธ เพราะว่าทัศนคติ กับการพูดคุย มันไปกันลำบาก ผมก็ไม่อยากเจอ

ก็จะมีอยู่กลุ่มเดียวนั้นแหละ ที่กินและไปเที่ยวกันได้

มันก็จะไม่ต่างกันนักหรอก กับที่คุณไม่ชอบเพื่อนคนนี้

คือมันต้องถามตัวเองก่อน ว่า...ลึกๆ คุณไม่ชอบเพื่อนคนนี้รึป่าว

ส่วนเหตุผลอื่นๆ อันนั้นมันเป็นอีกประเด็น
comment26-1:นี่คือเพื่อนคนเดียวที่มีอยู่ ทั้งรัก ไว้ใจ และสงสารมากว่า 30ปี หากไม่รักคงไม่คบหาช่วยเหลือเค้ามาตั้งแต่แต่สมัยเรียน
แต่เวลาผ่านไป เค้ายิ่งได้ใจว่าเรา รัก เห็นใจ สงสารเค้า 
เค้าจึงเอาเปรียบเรา โดยการขอไม่จบสิ้น
ที่บ้านไม่เคยมีเพื่อนไหนอื่นมาขอนอน มาขอโน่นนี่ เพราะมีคนเดียวที่พูดถึง 

การที่คุณมีเพื่อนรัก เพื่อนสนิทซักคน ที่เอาแต่ขอความช่วยเหลือจากคุณตลอดเวลาๆ
คุณชอบมั๊ย? เกือบ 30ปี ขอตั้งแต่ ของเล็กๆน้อย ขอมาเรื่อยๆ ทั้งสิ่งของ ทั้งความช่วยเหลือ ขอเผื่อไปถึงญาติและเพื่อนของเค้า
 ขอจนเป็นความเคยตัว ว่าเรา ใจดี เมตตา มาตลอด
  
การเป็นเพื่อน แรกๆย่อม ไม่เป็นไร แบ่งปันกัน ช่วยกันไป แต่หากขอหนักข้อขึ้นทุกวัน อีกหน่อยก็อาจจะขออะไรที่คาดไม่ถึง 
เพราะฉะนั้นก็เหมาะสมแล้วที่จะไม่สมควรเป็นเพื่อนรักอีกต่อไป ในเมื่อเพื่อนไม่เกรงใจคุณ ล้ำเส้นคุณ
คุณยังชอบเพื่อนคุณอีกเหรอ หากวันหนึ่งเค้าขอมานอนบ้านคุณนานๆ เกิดมาทำอะไรผิดพลาดในบ้านคุณ คุณจะโทษเพื่อนคุณ หรือ คนในบ้านคุณ หากคุณมีลูกสาววัยรุ่น 2 คน เพื่อนคุณเป็นชายโสด คุณคิดยังไง?

บ้านฉันมีลูกชาย 2 คน อายุ 18-20 และ เพื่อนฉันเนี่ย โสด และอยากมีสามีเหมือนกัน คุณคิดยังไง?

ตัดไฟเสียแต่ต้นลมดีที่สุด 

คุณต่างจากฉันเพราะคุณมีเพื่อนหลายกลุ่มคุณเลือกได้ สำหรับฉันมีคนเดียว ทางเลือกมี 2ทาง ทนคบ หรือ เลิกคบ
comment26-2:เรื่องที่อยู่ที่นอน ถ้ามันไม่สะดวก ถึงรักยังไงก็ไม่สะดวกครับ
comment26-3:เราก็มีเพื่อนสนิทคบมา20 กว่าปี ชอบเอ่ยปากให้เราทำโน่นนี่ให้ เคยฝากของกลับบ้าน ตจว.และเราต้องไปรับของชิ้นนั้นให้ที่บ้านเพื่อนคนอื่น ของชิ้นนั้นหนักมากจนเราแทบจะลากไป แล้วจัดการเอาขึ้นรถเราเอาไปให้แม่เพื่อนคนนี้ วันนั้นปวดแขนปวดหลังกันเลยทีเดียว แต่เราก็ยอมถือว่าเพื่อมิตรภาพ 
   และก็อีกหลายอย่างที่เพื่อนคนนี้กล้าเอ่ยปากขอ ทั้งที่รู้ว่าเราลงทุนซื้อมาเป็นเงินไม่น้อย เราก็ยอมให้
    วันที่เราทำบุญขึ้นบ้านใหม่ ไม่มีของขวัญใดๆจากเพื่อนคนนี้แม้แต่ชิ้นเดียว 
     คงต้องถอยห่างจากเพื่อนแบบนี้ มีไปก็รบกวนเราต่างๆ นานา
comment26-4:เราถือคติ 
ยิ่งเพื่อนสนิท ยิ่งต้องเกรงใจ
จะได้คบกันไปนานๆ
comment26-5:เพื่อนรักกันแค่ไหน คุณสะกดคำว่า "ความเป็นส่วนตัว" ได้บ้างไหมคะ 

หรือว่า ใครจะคิดอย่างไร ตูไม่สน ขอให้ตูได้ในสิ่งที่ต้องการ เท่านั้น
comment26-6:ทำถูกแล้วอ่ะค่ะ ที่ตัดไฟแต่ต้นลม เราว่านะคะ เรามีสิทธิทุกกรณีที่จะรับหรือปฎิเสธ มันไม่สำคัญว่าคนนั้นเป็นใครหรือคบนานแค่ไหน ถามใจตัวเองตอนนั้นว่ารู้สึกอย่างไรก็ทำไปตามความรู้สึกแบบนั้น ถ้าคนเป็นเพื่อนที่แท้จริงย่อมจะเข้าใจในสถานการณ์และความรู้สึกเรา แต่ถ้ายังจะพยายามจะให้ได้ในสิ่งที่ต้องการโดยไม่นึกเลยว่ามันทำความลำบากใจให้เพื่อน คนแบบนี้เลิกนับเป็นเพื่อนดีแล้วค่ะ เพราะเค้าแค่คือคนนึงที่อาศัยว่ามีความสัมพันธ์ยาวนานถึงสามสิบปีมาใช้ในการหาผลประโยชน์จากเรา
comment27:ขนาดเราอยู่เมืองไทย มีญาติมานอนบ้านบ่อยๆยังไม่ชอบเลยค่ะ  แต่ก็พูดไม่ได้อ่ะ เซง ถ้านานๆทีมานี้ยังพอรับได้นะ แต่นี้ญาติเรามาเกือบทุกเดือนอ่ะ คือไปโรงแรมเหอะ เกรงใจกันบ้าง

ส่วนกรณีจขทก. เราว่ามาพัก1เดือนนี้นานไปนะ นานมากอ่ะ ถ้าแค่ 2-3วันน่าจะพอไหวอยู่ แต่ยังไงจขกท ไม่ชอบบอกปฏิเสธไปแล้วก็ดีค่ะ
comment28:เคยเจอเหมือนกัน น้องสาวเราอยู่เมืองนอก แบบญาติก็ไม่ใช่ แต่เราบอกปัดหมด

กำลังคิดว่าถ้าตื้อมากๆ ก็คิดค่าใช้จ่ายเลยค่ะ
แบบค่าหนังสือรับรอง 1 แสน ค่าที่พักก็วันละหมื่น เดี๋ยวจะดูแลอย่างราชา 5555
comment29:เป็นคนไทยที่มีเพื่อนอยู่ ตปท.หลายประเทศ แอบสงสัยนิดหนึ่งเวลา ผญ.ไทยไปอยู่เมืองนอก ทำไมเวลาเขียนโพสข้อความมักใช้แทนตัวเองว่า "อิฉัน" เป็นวลียอดฮิตหรือเปล่าค่ะ.แฮร่ๆ..เอ่ออันนี้แค่สงสัยนะคะ 
ไม่มีอะไร..มาเข้าเรื่องค่ะ การไปขอพักอาศัยบ้านเพื่อนที่เมืองนอกเพื่อเที่ยวหรือทำไรก็แล่วแต่ ถือว่าไม่สมควรคะ เห็นด้วยกับ จขกท. เพราะชีวิตครอบครัว
เขาต้องอยู่แบบส่วนตัวไม่ควรไปรบกวนเวลาคนอื่น อีกอย่างสภาพบ้านที่อยู่อาศัยที่เมืองนอกส่วนใหญ่เป็นครอบครัวเล็กๆ  ไม่ได้กว้างขวางมีพื้นที่ ล้อมรั้วโอ่อ่าแบบบ้านในไทย ดังนั้นถ้าใครคิดจะไปอาศัยผู้อื่นอยู่ขออย่าได้ทำค่ะ จะไปเที่ยวก็ไปกับทัวร์ นอนโรงแรมดีๆสบายใจกว่าเยอะ.
จขกท.ก็ตอบปฏิเสธไปเลยค่ะ ชัดเจนไปเลยค่ะ ว่าไม่สะดวก จะได้สบายใจ ไม่ต้องคอยแบ่งรับแบ่งสู้  อย่าไปตามใจพวกคนนิสัยไม่รู้จักเกรงใจ
comment29-1:คนอื่นไม่ทราบนะคะ แต่ที่เรียกตัวเองว่าอิชั้นในกระทู้นี้ เพราะมันกลางๆดี 
อิชั้นไม่ใช่เด็กสาว หากจะเรียกตัวเองว่า "ดิฉัน" ก็จะดูเป็นทางการไป
จะแทนตัวว่า "เรา" ทุกคำ ก็ เดี๋ยว งง เพราะเราหมายถึง หลายคน บางอย่างมันเกิดแก อิชั้นคนเดียว ไม่ใช่กะครอบครัวด้วย
จึงเลือกใช้ "อิชั้น" แบบ กลางๆดี และ เป็นภาษาพูด เพื่อให้เข้าถึงอรรถรส ไม่ทางการเกินไป
ขอบคุณที่เข้าใจค่ะ
comment30:เราว่าเจ้าของต้องเป็นฝ่ายบอกกฎ และแขกต้องทำตาม ไม่ใช่มาเกรงใจแล้วมานินทาทีหลัง

โดยเฉพาะคนไทยตัวดีเลย
ตอนบอกว่ามาพักได้ ก็ไม่ได้บอกว่าที่นี่ต้องล้างจานเอง ตื่น7โมง นอน4ทุ่ม 
พอมาพัก หลายคนบอกว่าไม่ต้องล้าง แต่เราพอรู้นิสัยคนไทย ปากบอกไม่ต้อง แต่เมิงลองไม่ล้างสิ

นอนตามสะดวกนะ ดูทีวีได้เลย แต่ถ้าดึกๆ ลองเปิดทีวีสิ.  โดนเอาไปนินทาอีก

มีกฎระเบียบอะไร. เจ้าของบ้านมีสิทธิบอกได้เลย จะมาเกรงใจแขกเพื่อ??? สิทธิของเจ้าของบ้านมันเต็มที่ เป็นแบบนี้ทั่วโลกนิครับ
แล้วแขกต้องตรัสรู้วัฒนธรรมแต่ละบ้านก่อนมั้ย
comment30-1:คือ หลายคนเค้าไม่รู้หรอกค่ะ 
ว่าบางคน มารยาทพื้นฐาน สามัญสำนึกไม่มีขนาดที่ว่า
ไม่รู้ว่าทำเสียงดังตอนดึกๆคือการไม่มีมารยาทน่ะ

ถ้าเราให้คนอื่นเข้าพักไม่กี่วัน ต้องมาออกกฎบ้ากฎบอไรไปทำไมเนี่ย
  อยู่กับคนด้วยกันนะ ไม่ใช่ฝึกลิง ถึงไม่รู้เรื่องไรเลย

ถ้ามันไม่มีมารยาทขนาดนั้น คงไม่มีให้มาพักครั้งที่สองแล้วล่ะ
comment30-2:งั้นก็ต้องบอกว่า เจ้าของพลาดเอง ไม่ใช่ความผิดของคนมาอาศัย  เค้าไม่มีทางรู้ได้ว่าเจ้าของบ้านมีระเบียบอะไรบ้าง
ยิ่งบางบ้านบอกว่า"ตามสบาย" แล้วมันคือระดับใดละ บางบ้านนอน4ทุ่ม แต่ดันบอกเราดูทีวีต่อได้นะ(แต่เมิงลองดูต่อสิ)

ถ้าระยะสั้น ไม่อยากบอกกฎ คิดซะว่าพลาดไม่กี่วัน
ระยะยาว ก็ควรจะคุยกันก่อน ไม่งั้นเอาไปนินทาอีก ไล่ออกกลางทางอีก สุดท้ายก็ต้องคุยกันป่าวอ่ะครับ

แต่ถ้าครั้งหลังถ้าจะไม่มีครั้งที่สองก็สิทธิเจ้าของ  และถ้าไม่ให้ คนอาศัยก็ไม่มีสิทธิวีนโวยวาย. ผมมองกลางๆนะ ยังไงสิทธิเด็ดขาดก็เจ้าของบ้าน
comment30-3:ถ้างั้น ที่ จขกท ปฏิเสธไปก็ดีแล้วล่ะค่ะ
เราก็ไม่ให้ใครมาพักที่บ้าน

ธุระไม่ใช่ ให้พักก็ดีตายแล้ว ไม่ใช่มามีหน้าที่เพิ่มให้มานั่งฝึกลิงที่ไหนอีกอะนะ =="

มาเพิ่มเติมนะ เพิ่งนึกออก สมัยเรียนมหาลัย ช่วงนั้นอายุ 17-18 เอง ไปค้างบ้านคนอื่นก็บ่อย หรือคนอื่นมาค้างที่หอหรือที่บ้านก็มีบ้าง ไม่เห็นมีใครต้องมาตั้งกฎไรงี้เลย มารยาทพื้นฐานอะไรก็เห็นทุกคนเค้ามีกันนะ

ค้างบ้านคนอื่นก็รู้อยู่แล้วป่าว ว่าไม่ทำเสียงดังยามวิกาลไปรบกวนเค้า ดูด้วยว่าเจ้าของสถานที่เค้านอนตอนไหน
  ของในตู้เย็น ไม่ใช่ของเอา อย่าถือวิสาสะเอามากิน ถ้าเค้าไม่ชวน
     แก้วน้ำอะไรที่เอามากิน กินแล้วล้างให้เรียบร้อย
เรานอนแล้วตื่นมาก็เก็บที่นอนให้เรียบร้อยด้วย 
อย่าทำสกปรก อย่าชวนคนอื่นมาถ้าไม่ใช่บ้านเรา
comment30-4:จริง ปฏิเสธไปก็ดีแล้ว ต่างคนต่างอยู่ ถ้าคุยกันไม่รู้เรื่อง มุมมองไม่ตรงกันไม่ยอมรับความต่างของคนในโลกใบนี้ ก็ให้คนนั้นเค้ามองมุมเดียวที่เคยเจอของเค้าไปครับ
comment30-5:คุณอ่านเรื่องราวในกระทู้นี้ดีแล้วหรือคะ #30
การนินทาคือ การพูดลับหลังในเรื่องไม่ดีของคนๆนั้น โดยที่อีกฝ่ายไม่รู้ตัว ในเรื่องนี้อีกฝ่ายรู้ตัวดี แต่ยังจะทำ 

กระทู้นี้คือ จขกท ได้"ว่ากล่าว ตักเตือน พูดคุยกับอีกฝ่ายให้รู้ตัวกับข้อเสียของตัวเค้าเองมานานหลายปีแล้ว" ว่า อย่าขอ อย่าทำให้คนลำบากใจ อย่าเห็นแก่ความสบายของตัวเอง อย่าเห็นแก่ตัว หากใครคิดว่านี่คือการนินทา ก็ดีค่ะ เพราะจะได้เป็นบทเรียนแก่คน "เห็นแก่ตัว"

จขกท ต้องการแบ่งปันประสบการณ์แย่ๆ ระหว่าง จขกท และเพื่อน แม้เป็นเพื่อนกันบางคนเป็นญาติ และ คนแปลกหน้าขี้ขอ ก็จะได้ระวังกันไว้ว่า อย่าล้ำเส้นคนอื่น 

 บ้านคนนะคะ ไม่ใช่โรงแรม / เกสต์ เฮ้าท์ / Bed & Breakfast ที่ยินดีรับนักท่องเที่ยว เพราะนั่นคือธุรกิจเค้า แต่ขนาดพวกธุรกิจ โรงแรม คนมาพักทำของเสียหาย เสียงดัง คนห้องข้างเคียงยังแจ้ง โรงแรมได้เลยนะคะ 

ในอังกฤษ ตามโรงแรมต่างๆ / B&B หากเจอแจก มารยาททรามมากๆ ไม่มีใครทนค่ะ
แจ้งตำรวจ มาเอาตัวออกจากสถานที่ไปเลยนะคะ เค้าไม่แคร์แขกแม้จ่ายเงินค่ะ

ต่อให้สถานที่พวกนั้น หรือ บ้านคุณมีกฏ หากคนจะแหกกฏ แล้วบอก อุ๊ย!!! ขอโทษ!!! ลืมม!!!
 คุณจะโทษคนมาอาศัย หรือ โทษตัวเอง ที่รับคนไม่รู้กาละเทศะ ไม่มีความเกรงใจ ไม่มีมารยาท ไม่มีความละอายใจ มาอยู่ร่วมบ้านกับคุณ?

เดาว่า คุณเป็น ผู้ชาย โสด อายุ ไม่มาก ยังไม่เคยมีครอบครัว ไม่มีลูก ขอให้คุณแคล้วคลาดคนแบบที่ จขกท เจอนะคะ เพราะถ้าเจอจริงๆ คุณจะพูดไม่ออก บอกไม่ถูกค่ะ กฏเกณฑ์อะไรๆที่คุณคิด มันไม่ใช่คาถาป้องกันภัยให้คุณค่ะ ถ้าคนๆนั้นกล้าขอในสิ่งที่ไม่สมควร ก็อย่าหวังว่าจะไปตั้งกฏอะไรได้ค่ะ เพราะมันไม่เข้าเส้นเค้าหรอกค่ะ

แบบนี้มันต้องตัดไฟแต่ต้นลมแต่เพียงอย่างเดียว คือ ไม่อ่อนข้อให้ค่ะ 


ขอบคุณค่ะ
comment31:ถูกใจกระทู้นี้มากกกกก เป็นอะไรในใจที่อยากพูดมานาน  พวกมาขอพักฟรีนานๆ หรือมาเที่ยว
เอาเพื่อนมาด้วยให้พาเที่ยว ปีที่แล้วมีเพื่อนมาหาให้พาเที่ยวสิบวัน เค้าเอาเพื่อนมาด้วย
พอมาถึงตลอดทริปตัวเพื่อนก้อโพสเฟช อัฟรูป ปล่อยให้เราดูแลเทคแคร์เพื่อนเค้า
เพื่อนเค้าชาติที่แล้วคงเคยเกิดเป็นไก่อะ จิกใช้เราอย่างกะเป็นคนใช้ เราก้อไม่อยาก
พูดไร คิดว่าแค่สิบวันก้อจบ พอใกล้จบทริปเพื่อนของเพื่อนมีหน้ามาบอกปีหน้าขอมาเที่ยวเดือนนึง
ให้พาเที่ยวกับขอมาพักด้วย เราอึ้งค่ะ ตอนนี้ปิดเฟชบุคละ เพื่อนในไลน์ก้อมีแค่คนในครอบครัว
แล้วสงสัยอย่างนะ คนไทยปากหนักมากกก พูดคำว่าขอบคุณไม่เป็น แล้วไปตามร้านอาหาร
ก้อยังมีทัศนคติว่าเด็กเสริฟ์เป็นขี้ข้า เพลียอะ คนเราทุกคนควรมีสถานะเท่ากันอะ ไม่ว่าอาชีพไรก้อตาม
comment32:เวลาไปเที่ยว ถ้าได้มีโอกาสไปกับคนอื่นก็มักจะได้รับการชวนว่าไปพักกะคนนั้นไหมคนนี้ไหม ฉันรู้จัก ได้ปฏิเสธทุกครั้ง ยอมเสียตังเพื่อความสบายใจดีกว่า
ไปยุโรป แม่จะรับรองให้ยังบอกปัดไปว่าทำเองดีกว่า ไม่วุ่นวาย ได้ก็ไปไม่ได้ก็ไม่ไป ตั๋วเครื่องบินเดี๋ยวจัดการเอง แม่คะยั้นคะยอบอกให้ไปการบินไทยทุกที ก็ต้องบอกทุกทีว่าการบินไทยน่ะแพงไม่มีปัญญาหรอก ที่มันถูกน่ะต้นทางจากต่างประเทศถูก แต่ถ้าต้นทางจากไทยโคดแพง
comment33:เราพึ่งไปพักบ้านเพื่อนสนิดมา เพราะเพื่อนคะยั้นคะยอมากให้มาพัก แม่เพื่อนจัดห้องให้อย่างดี พาไปเที่ยวทุกวัน
ขยันหาผลไม้ของอร่อยมาให้กิน พาไปกินข้าวด้วยตลอด แต่เราเกรงใจเขามากขนาดตื่นแล้วไม่กล้าออกจากห้องนอนเพราะกลัวเขาอึดอัด 
ขนาดอยากกินกาแฟตอนเช้า ยังไม่กล้าไปชงกลัวเจ้าของบ้านลำบากไปหามาให้กินอีก เพราะบ้านนี้เขาไม่กินกาแฟ 

เราซาบซึ้งมากในความมีน้ำใจแต่ก็เกรงใจเจ้าของบ้านมาก

ปล เราเคยอยู่เมืองนอกมานานคะ ไม่เคยเสนอให้ใครมาพักยกเว้นครอบครัวตัวเองกับเพื่อนที่รักที่สุด เลยเข้าใจเจ้าของกระทู้จริงๆ
comment34:ถ้าเป็นเรา เราไม่ให้มาค้างด้วยนะ เว้นเสียแต่ว่าพ่อแม่แฟนมาเยี่ยมเยียน 2-3 วัน ถ้าเป็นคนอื่นแม้แต่เพื่อนที่รู้จักกันที่ไทย ไม่ว่าจะจากมหาลัยหรือที่ทำงาน เราจะปฎิเสธ เพราะเราต้องการความเป็นส่วนตัว และรู้สึกไม่ปลอดภัยต่อทรัพย์สินถ้ามีคนอื่นเข้ามาร่วมใช้พื้นที่ส่วนกลางด้วย และที่สำคัญคือเกรงใจแฟนมากมาก 
ปล. เราเป็นคนไม่มีน้ำใจนะ แต่เราก็ไม่เคยรบกวนคนอื่นด้วย มันก็แฟร์ดี เรากลัวว่าถ้าใจดีให้พัก 2-3 วัน จะลามปามและเลยไปเป็นสัปดาห์
Your trip. Your responsibility. Keep your Thai attitude away from my door 555+
comment35:ดีแล้วที่เราไม่เคยมีเพื่อนที่เมืองไทยเหมือนจขกท เป็นเราเราก็ไม่รับใครเข้าบ้านค่ะ เคยมีเพื่อนสามีมาอยู่ด้วย(ช่วยงานสามีเรา)สองอาทิตย์. ทั้งสูบบุหรี่ ดื่มเหล้า ทั้งๆที่สามีเราไม่ทำ เราบอกให้สามีอย่าเอาเพื่อนมาอีกถ้ายังรักเราและลูก ทุกวันนี้ไม่เอาคนอื่น(นอกจากคนในครอบครัวเรากับสามี)เข้าบ้านอีกเลย
comment36:บ้านเป็นของเรา จะให้หรือไม่ให้ใครอยู่ก็สิทธิ์ของเราครับ 
สำหรับคนที่ไปขออาศัยเค้าอยู่ ถ้าเจ้าของบ้านเค้าให้อยู่ก็จงสำนึกในบุญคุณที่เค้าให้อยู่นะครับ 
แต่ถ้าเค้าไม่ให้ ก็จงอย่าไปโทษโกรธเคืองหรือด่าว่าไม่มีน้ำใจ เพราะความสะดวกใจแต่ละคนต่างกัน
comment37:กรณีนี้ที่เมืองไทยเลยค่ะ นึกถึงเรื่องนี้ทีไรปริ๊ดทุกที

คือมีเพื่อนพ่อจากฝั่งลาวมาเที่ยวเชียงราย แล้วช่วงเวลาที่ฉุละหุมาก เพราะเด็จพ่อโทรมาว่าเพื่อนพ่อจะมานอนค้างที่บ้าน (ประมาณ 5 ทุ่ม)  แกช่วยย้ายไปนอนห้องพ่อ ส่วนเพื่อนพ่อจะให้มานอนในห้องเรา มีสองครอบครัว ประมาณ 7-8 คน แล้วเราก็นะ ไม่พอใจมากๆ จู่ๆเอาคนนอกมานอนในบ้าน
ไม่มีการบอกล่วงหน้า นึกอยากมาก็มา ความเป็นส่วนตัวไม่มี เราโวยเลยเฮ้อทำไมให้มากันแบบนี้ง่ายๆ ถามว่ามีโรงแรมไหม มีค่ะ แต่เชิญให้มานอนที่บ้าน เราโทร.ไปหาอาเลยว่า ทำไมพ่อทำแบบนี้ อาก็มาบอกว่า ทำแบบนี้ไม่ถูกนะ เอาคนนอกมานอนได้ยังไง เราเป็นผุ้หญิง (ถึงในกลุ่มนั้นจะมีผู้หญิงแค่ 2-3 คน ที่เหลือเป็นชายล้วน) ไม่รู้สิ ตอนนั้นเราไม่โอเค 

ที่ยิ่งไปกว่านั้นคือ หลังจากที่กลับมาจากมหาลัย มีการเอาอาหารไปกินในห้องนอนเราด้วย จัดเต็ม กลิ่นคลุ้งเต็มห้อง กินเสร็จไม่มีการเก็บจานใดๆ เพราะพ่อเราสั่งให้เก็บ เพื่อนมันเป็นแขก เยี่ยมค่ะ ถึงจะเป็นแค่คืนเดียว กะอีก ครึ่งวันเราก็มีปากเสียงกับพ่อเลย หลังจากที่แก๊งนั้นกลับไปแล้ว เราโมโหไม่พอใจมากๆ แต่ดูเหมือนพ่อเราจะปกป้องมากๆ เพราะพวกนั้นมีเงิน จิบน้ำทียังใช้แก้วมีขลิบทองตรงปากแล้ว เอ่อแล้วไงรวยมีเงินแต่มาเบียดเบียนบ้านฉัน ห้องนอนฉัน มีเงินแต่ไม่มีปัญญานอนโรงแรม ไหนบอกรวย? ไม่มีความเกรงใจเลย!!!

จะบอกว่า บ้านเราเป็นตึกคุหา มี 3 ชั้น มีแค่ 2 ห้องนอนกับ 1 ห้องน้ำ คุณคิดว่ามันสะดวกรับแขกที่มานอนทีเป็นสิบๆคนได้? 
ถ้ามีการย้อนถามกลับมา แหม่แค่นี้เอง ช่วยอธิบายหน่อยสิคะว่า หนูทำแบบนี้ หนูเห็นแก่ตัวไปไหม???
comment37-1:ไม่หรอกค่ะ คนดีๆเค้าก็ไม่แห่กันมาค้างบ้านคนอื่นเยอะแยะแบบนั้น แล้วยิ่งรู้ว่ามีห้องนอนแค่ 2 ห้อง เป็นห้องลูกสาวอีก ยังไงก็ไม่ควร

บ้ารึป่าว 7-8 คนนี่ หมอนกี่ใบ ผ้าห่มกี่ผืน ต้องมาเตรียมให้ กลับแล้วยังทิ้งความสกปรกไว้ให้เจ้าของบ้านอีก หนูไม่ได้เห็นแก่ตัวค่ะ อย่าโทษตัวเองว่าผิด
comment37-2:พ่อให้ลูกสาวสละห้องนอน
ห้องที่ควรเป็นส่วนตัว
ห้องที่มีของใช้ส่วนตัวลูกสาวอยู่ด้วย
อืมมม
comment38:ตอนไปฝรั่งเศสแวะไปหาเพื่อนที่ไม่ได้เจอกันมา10 ปีคำถามแรกที่ถามเพื่อนคือ โรงแรมที่ใกล้สุดมีไหม ราคาเท่าไหร่ คือ เพื่อนเราอยู่ apartment ขนาดไม่ใหญ่ กับลูกเล็ก2คน ตอนแรกนางก็บอกว่าอยากให้เรามาค้างแต่กลัวเรานอนไม่ได้ เรารีบบอกเลยว่าไม่อะ กลางวันเรามาหา มากินข้าว แต่กลางคืนเรากลับไปนอนโรงแรมดีกว่า สามีเพื่อนจะได้ไม่ต้องอึดอัด ระวังตัวตลอดเวลา  เอาจริงๆถึงบ้านเขาใหญ่กว่านี้เราก็ไม่เอานะ เพราะยังเขาก็คงอยากมีเวลาส่วนตัวบาง
comment39:ถ้ารู้จักเอาใจเขามาใส่ใจเรา   ถ้ารู้จักเกรงใจ   เรื่องพวกนี้จะไม่เกิดขึ้นเลย
comment40:เป็นเหมือนกันค่ะ เป็นเพื่อนกันมานานแต่บางทีเราก็คิดว่าสนิทกันจริงหรือเปล่า ทำไมเพื่อนเราพออยู่กับเพื่อนเขาถึงพูดกับเราไม่โอเคเลยไม่ค่อยรักษาน้ำใจ

เพื่อนเราอยุ่ตจว.มาเที่ยวกับเพื่อนอีกคนซึ่งเรารู้จักแต่ไม่ได้สนิทมากนักแค่คุยฮาๆได้ มาพักกับเราเพราะเขาจะมามีตติ้งกับดารา

รอบแรกตอนมาให้เราพาไปเพื่อนของเพื่อนไม่ควักเงินสักบาทค่ารถค่ารา ค่ากาแฟค่าข้าว. แรกๆก็จ่ายให้ก่อนทั้งเพื่อนและเพื่อนของเพื่อนและก็ดูสิว่า2คนเขาจะทำไงบ้าง

ตกอีกวันก็เหมือนเดิมไม่จ่ายไรทำลอยหน้าลอยตา ส่วนเพื่อนเราก็จะจ่ายนะแต่ก็แค่ถามว่าเท่าไร แล้วไงล่ะเราสิเกรงใจก็บอกไม่เป็นไร 
เราผิดเอง หึ ยังมีการมาถามมากทม.ไม่ได้กินไรหรูๆเลย เราก็นะคิดในใจ อี5กล้าพูดคุณเมิงมากัน2วันกูหมดเกือบพันละ

ปลายปีเขาก็มากันอีก รอบนี้พอเลยอยากไปไหนไปกันเอง เราไม่ซื้อไรเลี้ยงแล้ว

มาห้องก็ทำสกปรก ทีบ้านตัวห้องพักตัวนี่ทำซะเรัยบร้อยเลยแต่มาบ้านคนอื่นนี่ทำยังกะพักโรงแรม สกปรก รก มาก เราเลยไม่เปลี่ยนผ้าปูเพราะรู้ว่าเขามาทำสกปรก นอนที่นอนแบบตัวเหม็นๆ ผมไม่สระเหนียวมาก มาจากข้างนอกถุงเท้าไม่ถอดไม่ล้างเท้าแล้วขึ้นที่นอน 

พูดแล้วโมโหอย่าหวังว่าเราจะดูแลเธออีกเลย

ปลายปีมาอีกรอบ
comment41:ครอบครัวเราไม่ชอบไปรบกวนค้างบ้านใครเลย แม้แต่ญาติสนิทชวนให้พักกะเค้า อยู่แค่2-3วันก็เผ่นค่ะ เกรงใจ พักรร.สบายใจกว่า เพื่อนที่อเมริกาบางคนถ้าไม่พักกะเค้าจะโกรธ ก็เลยพัก แต่ไม่เคยเกิน3คืนซะที อยู่ที่คนด้วยค่ะ ถ้าใครตั้งใจมาปักหลักอยู่กะคุณนานๆ ควรรีบตัดไฟแต่ต้นลมถูกต้องแล้วค่ะ
comment42:โห มีกล้าขอมาพักเป็นเดือนด้วย 
ถ้ารักกันจริงเขาก็แค่แวะไปเยี่ยมกันเท่านั้น
comment43:เข้าใจเลยค่ะ คิดถูกมากที่ปฏิเสธ คือถ้าเค้าโกรธที่เราปฏิเสธและไม่พยายามเข้าใจ ก็ห่างๆได้เลยค่ะ ถึงจะสนิทกันก็ควรมีขอบเขตมีความเคารพในความเป็นส่วนตัว
comment44:พฤติกรรมของฝรั่งเอง

บ้านเราอยู่เมืองติดทะเล  และบ้านแม่สามีเราใหญ่มาก
มีทำบ้านหลังเล็ก ๆ ประมาณ 5x5 เมตรห้องน้ำในตัวไว้ในสวน
มีเพื่อนอยู่ปารีสล่ะ แต่เป็นคนมาจากโรมันเนียเหมือนแม่สามีมาอาศัยอยู่ 3 อาทิตย์
แม่สามีนินทาทุกวันเพราะวัน ๆ ถึงเวลาก็มีกิน พอพูดก็ซื้อเนี้อชิ้นใหญ่ ๆ มา 2 กิโลเหมือนประชด

สรุปฝรั่งก็นิสัยเสียไม่มีมารยาทเหมือนกัน ขนาดบ้านไม่รวมกันยังลำบากใจเลย
comment45:เคยเห็นหลายคนที่มีปัญหาเพราะผู้ใหญ่ทางเมืองไทยก็มีนะ จำได้ว่าเคยมีกระทู้ที่นักเรียนไทยในญี่ปุ่นตั้งไว้  คือลุงไปคุยว่ามีหลานเรียนที่ญี่ปุ่น  เพื่อนเลยฝากลูกชายพ่วงเพื่อนมาด้วยอีกคนไปพัก อยู่ฟรีเป็นสิบวัน ใช้น้ำไฟเขา ต้องเปิดแอร์ ตัวเจ้าของเองก็อยู่อย่างประหยัด  รู้กันอยู่ว่าโตเกียวค่าครองชีพสูงติดอันดับโลก  น้องเจ้าของห้องพูดตรงๆ ไปว่ารับภาระไม่ไหว ทางผู้ใหญ่รับปากว่าจะช่วยค่าใช้จ่าย พอเที่ยวจบ ช่วยเจ้าของบ้านไปสี่พันเยน (กินราเม็งได้สี่ชาม) อ่านแล้วสงสารน้อง จขกท มาก

    เราเจอครั้งนึง ผ่านมาทางแม่ จะส่งลูกชายมาเรียน แม่ก็ให้เบอร์โทรศัพท์เราไปเรียบร้อย มาถึง โทรมาหาเลยว่าพาเขาไปสำรวจโรงเรียนต่างๆ ที่ดีๆ มีชื่อเสียง เราก็อึ้งสิ ตอนนั้นลูกยังเล็กๆ  แล้วบ้านก็อยู่ไกลจากตัวเมือง เราไม่อุ้มลูกนั่งรถไฟเป็นชั่วโมงไปพบ และตระเวนไปหาโรงเรียนทั้งหลายแหล่แน่ เลยบอกไปว่าเราช่วยได้แต่การหาข้อมูลนะ แล้วก็บอกเขาว่าโรงเรียนที่เขาเลือกตอนแรกน่ะ ชื่อเสียงกลางๆ จำนวนเด็กทำคะแนนสูงจนเข้ามหาวิทยาลัยดีๆ  ไม่ได้เยอะมาก   แล้วบอกชื่อโรงเรียนที่มีชื่อเสียงมาก เด็กเก่ง ไปสองสามแห่ง บอกพิกัด แล้วบอกให้เขาเรียกแท็กซี่ไปเอง เขาก็ว่าเขาอยากให้ลูกชายมาอยู่ด้วยกับเรา เราปฏิเสธ บอกว่าบ้านอยู่ไกลจากโรงเรียน ถ้าให้ลูกมาพักกับเรา ลูกคุณเดินทางอ่วม  โรงเรียนที่เราแนะนำไปอยู่ในตัวเมืองทั้งนั้น อีกอย่างบ้านเราเล็กมาก  ไม่มีห้องให้ลูกชายเขาอยู่ได้หรอก  ขนาดญาติแฟนเคยมาเยี่ยมสองอาทิตย์ มากันสี่คน บ้านเราอยู่กันสี่คน เบ็ดเสร็จแปดคน ต้องไปซื้อเตียงลมมา แล้วให้นอนห้องรับแขก  มีห้องน้ำห้องเดียว เช้าขึ้นมาเรื่องเข้าห้องน้ำเป็นอะไรที่อลหม่านล้านแปดมากๆ  พอปฏิเสธไป เขาโกรธวางหูไปเลย 

     เพื่อนที่เปิดร้านอาหารไทยก็บ่นว่าพ่อชอบเอาไปคุยกับญาติๆเพื่อนๆ ว่าลูกสาวเปิดร้านอาหารไทยที่ออสเตรเลีย งานงอกเลยทีนี้ เพราะเพื่อนบ้านจะมาด้วยวีซ่าท่องเที่ยวมาขอพักและทำงานที่ร้านด้วย  หลายคนอยากฝากลูกหลานมาทำงานหารายได้พิเศษมั่ง ฝากลูกหลานมาเรียนต่อมั่ง ขออาศัยอยู่ด้วย แล้วให้เพื่อนเป็นผู้ปกครอง เพื่อนบ่นว่าแทบไม่อยากกลับเมืองไทยไปเยี่ยมบ้านเลย เพราะจะเจอพวกจะมาขออยู่ มาขอทำงานด้วยประจำ เขาปฏิเสธ ก็โกรธ คือเห็นแก่ตัวมาก ที่จะมาแอบทำงานด้วยวีซ่าท่องเที่ยว ซึ่งมันผิดกฎหมาย  ถ้าโดนจับได้ขึ้นมา ตัวคนขออย่างมากถูกเนรเทศ แต่เพื่อนเราจะโดนปรับ คิดเป็นเงินไทยประมาณเกือบสองล้านบาทต่อการจ้างแรงงานเถื่อนหนึ่งคน ร้านเสียชื่อด้วย 

    เพื่อนต้องขอร้องพ่อว่า อย่าเอาไปคุยที่ไหนว่าเขาเปิดร้านอาหาร  พ่อได้หน้า แต่เพื่อนเราได้ความมึน
comment45-1:ต้องไปซื้อเตียงลมมารับแขก
อึ้ง

เนี่ยะ เราไม่เข้าใจคนชอบไปเที่ยวค้างบ้านญาติ แทนที่จะค้างโรงแรม 
ในหัวเค้า คิดว่าทุกบ้านจะมีข้าวของไว้รองรับคนอื่นมาค้างมากมายขนาดไหน บ้านนะไม่ใช่ทำธุรกิจรร. ทำไมถึงคิดไม่ได้ก็ไม่รู้ ว่าคนๆนึงต้องใช้เครื่องนอนกี่ชิ้น บางคนไปค้างบ้านคนอื่น เจ้าของบ้านหมดเงินเป็นหมื่นเลย นี่ถ้าไปค้างรร. ห้องละไม่เท่าไหร่
comment46:กระทู้นี้ทำให้รู้ว่าคนหน้าด้านในเมืองไทยยังมีเยอะกว่าที่เราคิดอีกมาก
comment47:เธอมีแผนอะไรหรือเปล่า
comment47-1:เราเคยเจอประมาณแฟนเราจะมาเมืองไทย เราก็บอกให้เพื่อนๆฟังก่อนแฟนเรามาเดือนนึงก็มีเพื่อนรุ่นน้องคนนึงโทรมา
บอกว่าแม่ไล่ออกจากบ้านทะเลาะกับแม่ จะมาขออยู่ด้วย รู้สึกว่าประจวบเหมาะไปหน่อยเลยปฏิเสธแล้วให้ไปตามขอโทษแม่คุยกับแม่ดีๆ
ก็โกรธเราเอาเราไปพูดเสียหาย  หลังๆวีรกรรมเยอะโชคดีที่รอด
comment48:เพื่อนของเพื่อนเรา เธออยู่สวิสก็เจอคนแบบนี้ประจำ
จนต้องมาปรึกษาเพื่อนเราว่าทำไงดี บางคนถามเธอว่ามีสองหมื่นค่าเครื่องไป แล้วพักอยู่บ้านเธอได้ไหม????
เอ่อออ.... สรุปว่าคนไทยเป็นแบบนี้กันเยอะเหรอ น่ากลัวมาก... >_<"

...
comment49:อ่านแล้วอึ้ง เคยเจอะเคสนึงได้ยินแล้วก็น่ากลัวสำหรับเรานะ สำหรับเพื่อนโสดไปขออาศัยเพื่อนที่มีสามีอยู่ ตปท. คนเพื่อนก็ใจดีเกิ๊นดูแลทุกอย่าง ให้อยู่เป็นอาทิตย์ๆ อยู่ๆ เพื่อนที่เป็นโสดดันมาได้กะแฟนของเพื่อนซะงั้น เจ็บแทนเลย
comment50:โหย ตกใจเห็นกระทู้นี้นี่มันเป็นเรื่องที่เพิ่งเกิดกับดิฉันหมาดๆ รอไม่ได้แล้วต้องขอแชร์บ้างค่ะ

เพื่อนเป็นดอกเตอร์จากไทยมาเรียนภาษาอังกฤษต่างประเทศ ครั้งแรกเธอบอกให้หาโรงเรียนและที่พักใกล้โรงเรียนให้เธอ ดิฉันเข้ากูลเกิ้นส่งเวปไซค์แต่ละมหาวิทยาลัยทั่วประเทศให้เธอเลือกเอง เธอว่าเลือกไม่ถูกให้ดิฉันแนะนำ ดิฉันว่าก็ไม่รู้เหมือนกันเพราะไม่เคยไปเรียนที่รัฐอื่นข้อมูลให้ไปก็ค้นได้มาจากอินเตอเนต ซึ่งเธอเองก็น่าจะหาได้เองอยู่แล้ว เธอเงียบไปสักพัก จนมาวันหนึ่งส่งอีเมลมาบอกว่า "ชั้นจะไปเรียนภาษาที่รัฐที่เธออยู่ และจะพักกับเธอนะ" 

ดิฉันก็เลี่ยงไปว่า บ้านชั้นเล็กนะ ไกลจากที่ๆที่เธอจะไปเรียนด้วย สามีชั้นมีระเบียบวินัยมาก บลาๆๆๆ และมหาวิทยาลัยที่เธอจะไปเรียนก็น่าจะมีห้องพักนักศึกษาด้วย 

เธอว่า ชั้นแก่แล้ว อยากพักกับเพื่อนด้วยกัน เพื่อความอุ่นใจ ชั้นจะจ่ายค่าเช่าให้เธอนะ 

ดิฉันต้องบอกว่า  ชั้นไม่ต้องการค่าเช่าเธอหรอก แต่เธอควรไปอยู่ใกล้ๆที่เรียนจะดีกว่า หรือไปอยู่หอมีเพื่อนชาวต่างชาติ เธอจะได้ฝึกภาษาด้วย มาอยู่กับชั้น เราก็จะพูดแต่ภาษาไทยกัน 

เธอบอกว่าขออยู่สักพักตอนแรกๆที่มาถึงก่อนเพื่อให้ชินกับสถานที่ และจะขยับขยายต่อไป

วันที่เธอมาถึง ดิฉันต้องไปรับเธอที่สนามบิน ซึ่งอยู่ไกลจากบ้านมาก พาเธอไปดูมหาวิทยาลัยที่จะเรียน ที่จะซื้อของ ที่ซื้อตั๋วรถ ที่ซื้อของกิน ป้ายขึ้นรถ และลงรถไปมหาลัย อื่นๆอีกมากมาย 

เมื่อมาถึงบ้านแนะนำ เรื่องของใช้ในบ้าน การแยกขยะ ต่อไวไฟในบ้าน อื่นๆอีกมากมาย

เมื่อเธอไปเรียนกลับมาวันแรก  เธอต้องการ 1. ซื้อซิมโทรศัพท์ไว้ใช้นอกบ้าน 2. เปิดบัญชีกับธนาคาร 3. ซื้อตั๋วรถแบบเดือน 4. กินอาหารไทย 

ตอนแรกเธอไม่ได้บอกให้ดิฉันจัดการให้เธอ เพราะดิฉันยุ่งอยู่กับงานและลูก และที่สำคัญเธอเป็นผู้ใหญ่แล้วเรื่องพวกนี้เธอน่าจะจัดการเองได้ ถึงแม้ภาษาจะยังไม่ดี ก็ต้องลองทำ

2 วันผ่านไปเธอมาบอกดิฉันว่า เธอไม่เข้าใจเรื่องซื้อซิม เปิดบัญชีไม่ได้ อยากไปเที่ยวแต่กลัวหลง คิดถึงบ้าน คิดถึง พ่อแม่ พี่น้องที่ไทย อยากกินอาหารไทยมากๆ ไม่ชอบอาหารที่นี่ เรียนไม่เข้าใจ ครูพูดอะไรไม่รู้เรื่อง ไม่ชอบอากาศ 

ดิฉันต้องช่วยเธอในทุกๆเรื่อง ถามเธอว่า นี่เธอไม่ได้เตรียมตัวมาอยู่ต่างประเทศบ้างเลยเหรอ ไม่ได้เตรียมตัวมารับมือกับระบบที่แตกต่าง อาหาร อากาศ ภาษา 

เตียงนอนที่เตรียมให้เธอแบบฝูกหนาๆ สไตล์ฝรั่งเธอไม่ชอบ ปวดหลัง เธอต้องใช้ผ้าปูที่เธอเตรียมมาจากเมืองไทย เธอต้องเปิดแอร์
ดิฉันแนะนำให้เธอทำอาหารกินเอง เผื่อจะลดความคิดถึงอาหารไทย โดยลืมคิดไปว่าบ้านและครัวไม่ได้สร้างมารับมือกับกลิ่นผัดพริกแรงๆ กระเทียมฉุนๆ ถึงแม้จะใช้เครื่องดูดกลิ่นก็ไม่สามารถรับมอได้ สามีและลูกดิฉันต้องหนีไปไกลๆนอกบ้านเมื่อเธอทำอาหาร 

เธอต้องรีดผ้าไปเรียน ซึ่งดิฉันก็ไม่เข้าใจว่าทำไม 

เธอรักเด็กและชอบบีบแก้มเด็ก ลูกดิฉันจะหนีไปไกลๆเมื่อเห็นเธอมาใกล้ๆ

บรรยากาศในบ้านเริ่มระอุ ดิฉันคุยกะเธอเรื่องการใช้ไฟ น้ำ แกส การทำอาหารไทยกลิ่นฉุนๆในบ้าน  เธอว่าชั้นจะจ่ายเงินให้เธอเป็นค่าเช่าห้องละกัน

เมื่อเธออยู่ครบ 1 เดือนถึงแม้เธอจ่ายค่าห้อง แต่มันยังมีอย่างอื่นที่ไม่สามารถระบุออกมาเป็นเรื่องเงิน เช่น ความเป็นส่วนตัว ความอดทนที่ต้องรับฟังปัญหาของเธอ เธอจะมีเรื่อง บ่นๆๆๆๆ ทุกวัน

สุดท้ายดิฉันต้องบอกว่าถึงเวลาแล้วที่เธอต้องออกไปอยู่ทีอื่น ทนเครียดกันไม่ไหว .
comment51:จริงที่สุด จะงกไปไหน ห้องใช่จะกว้าง
บางคนขอเหมือนบ้านเราอยู่สุขสบายขนาดพระราชวัง
ถ้าแบบไม่กี่คืนก็พอได้ แต่บางคนเหมือนจะไม่ออกอะไรเลย นี่จะมาเที่ยวหรือจะมาเป็นภาระ
ค่าน้ำค่าไฟค่าแก๊สไม่เท่าไร แต่เราต้องการความเป็นส่วนตัว ตรงๆเลยอยู่บ้านแต่งตัวไม่เรียบร้อย
แล้วบ้านไม่มีกุญแจ เป็นแบบพาสเวิร์ดกดเลข เราลำบากใจที่จะให้รู้รหัสผ่านค่ะ
(กรณีเราว่างพาเที่ยวตัวติดกันเข้าออกพร้อมกันก็ไม่อะไรหรอก แต่เกิดมีแอคซิเดนเรื่องเวลาเข้าออกล่ะ)
แล้วถ้าถามว่าอ้าว เพื่อนกลับก็เปลี่ยนพาสเวิร์ดสิ 
บางทีมันไม่ใช่หน้าที่เรามั้ยคะ คือเราจำเลขนี้มานาน คุ้นชินมานาน รหัสใช่ว่ามีแต่บ้าน
มีทั้งรหัสโทรศัพท์ อีเมล์ บัตรธนาคารต่างๆ รหัสก็ต่างกัน ต้องมาเปลี่ยนรหัสบ้านอีกเราปวดหัว
อยากให้คิดก่อนขอค่ะ เราลำบากใจมากเวลามีคนขออยู่แบบเป็นอาทิตย์อะ แล้วพอปฏิเสธคนดีๆที่เข้าใจไม่เท่าไร
คนบางคนแบบว่าหาว่าเรางกอีก(ลับหลัง) 
เหมือนเข้ามาบ่น5555 เข้าใจกขกท.นะคะ
comment52:เบื่อเหมือนกันค่ะ กับความคิดคนบางกลุ่มพอรู้ว่าอยู่เมืองนอกจะรีบบอกทันที ดีจังจะได้ไปเที่ยว คือกะว่าจะจ่ายเฉพาะค่าตั๋วเท่านั้น ไม่ได้คิดเลยนะว่าเราอยู่เมืองนอก ค่าใช้จ่ายก็สูง 
ปีก่อน น้องของเพื่อนสนิทแวะมาเยี่ยม ไม่ใช่เพื่อนนะ น้องของเพื่อน ไม่มีอะไรติดมือมาฝากเลย ยังไม่พอ  แถมเรากับแฟนต้องลางานไปรับส่ง สนามบิน พาไปเที่ยว ครั้งเดียวเกินพอจริงๆ
ตอนนี้ยังมีบางคนที่ยังคอยพูดตลอดทางเฟสว่าจะไปเที่ยวนะ พาเที่ยวด้วย เล่นเอาเราสยองไปเลย
comment53:แต่เรากลับยินดีช่วยเหลือคนที่อยากมาเที่ยวแล้วต้องประยัด
เพราะเมื่อก่อนก็ไม่ค่อยมีและอยากเที่ยว เลยเข้าใจความรู้สึกของคนที่อยากปรักยัด
ยินดีมากค่ะ ช่วยเท่าที่ช่วยได้ 
ต่างคนต่างคิดเนอะ เราและแฟนไม่มีปัญหาค่ะถ้าจะมาพักด้วยกันระยะเวลาสั้นๆ แต่อาจจะไม่ถึงกับว่าต้องลางานเพื่อพาเที่ยว เพราะงานแฟนลามากๆไม่ได้ค่ะ
comment54:ผมชอบความเห็นของเจ้าของกระทู้ครับ
ผมมีญาติ (น้องชาย น้องสะใภ้) อยู่ที่ต่างประเทศ แต่เวลาไปก็ไม่เคยไปพักกับเขาสักที 
ด้วยความที่ครอบครัวมีหลานคิดว่ายังไงเขาก็คงอยากมีความเป็นส่วนตัว 
ส่วนมากจะเช่า guess house อยู่ (เริ่มแรกบริษัททัวร์คิดค่านายหน้า หลังๆรู้จักกับเจ้าของบ้าน สนิทกันจะไปก็ E-mail ไปบอก)
หลายอย่างที่คนไทยยังไม่เข้าใจความเป็นส่วนตัวของคนต่างประเทศ หรือคนไทยที่อยู่ต่างประเทศนานๆ 
อย่าว่าแต่เพื่อน พี่น้องคลานตามกันมา พอเขาแยกครอบครัวก็ต้องให้ความเป็นส่วนตัวเขา ไปเยี่ยมทานข้าว ก็ต้องมีของติดมือไป ตามธรรมเนียมสากล
ถ้าแบ่งรับแบ่งสู้แสดงว่าไม่สะดวก
comment55:กระทู้นี้ตรงใจที่สุด ผมก็เคยโดน
comment56:คืองี้ มันมีคนอยู่สองกลุ่มนะ  กลุ่มที่ชอบความเป็นส่วนตัว กับกลุ่มที่ไม่แคร์ความเป็นส่วนตัวเท่าไหร่

กลุ่มที่ไม่แคร์ความเป็นส่วนตัวนี่ ไม่ใช่ว่าเขาไม่ดีนะ คนกลุ่มนี้มักจะชอบต้อนรับแขก ยินดีรับคนอื่น (เพื่อน ญาติ คนแปลกหน้า) เข้ามาอยู่ในบ้านได้โดยไม่อึดอัด  แล้วก็มักจะเป็นพวกที่มักจะไปขออาศัยอยู่บ้านคนอื่นเขาได้อย่างไม่เกรงใจ... เพราะเขาไม่คิดว่ามันเป็นเรื่องใหญ่ไง  ไม่ใช่เพราะเขาคิดว่าเคยมีบุญคุณต่อกัน เป็นญาติ หรือเป็นเพื่อนกันหรอก

อีกกลุ่มที่ชอบความเป็นส่วนตัวมาก (เราอยู่กลุ่มนี้นะ) จะไม่ชอบให้คนอื่นเข้ามาอาศัยในบ้าน อาจจะพอรับแขกได้บ้าง แต่หลังสามทุ่ม กลับไป๊ ชิ๊วๆ   เป็นกลุ่มหวงบ้าน ไม่อยากตื่นมาปุ๊บต้องรับแขกทันที  คนกลุ่มนี้จะไม่ชอบไปค้างบ้านคนอื่น ไม่ใช่แค่เกรงใจ มันอึดอัด  ถ้าจำเป็นจริงๆ ก็จะไม่ค้างอยู่นาน ต้องออกไปหาโรงแรมนอนให้ได้

ทีนี้ ถ้ากลุ่มที่ไม่ขี้เกรงใจ เข้าไปอาศัยกันเอง มันก็แฮปปี้ด้วยกันทั้งสองฝ่าย  กลุ่มโลกส่วนตัวสูง ก็ไม่มีวันไปขออาศัยกันเองแหงๆ  ปัญหามันเกิดก็ตอนที่คนต่างกลุ่มมันมาเจอกันเนี่ยแหละ  อย่างที่เคยเกิดกับเราตอนอยู่ต่างประเทศ มีญาติผู้พี่ (ค่อนข้างสนิท) มาขออาศัยอพาร์ทเม้นท์...ซักพัก... คำว่าซักพักสำหรับเราคือ ซักสัปดาห์นึง  แต่พอมาอยู่ด้วยเกินสัปดาห์แล้ว ก็ไม่มีทีท่าว่าจะย้ายไปไหนเลย ในที่สุดพอรวบรวมความกล้า ถามว่าตั้งใจจะอยู่ซักกี่วัน ก็บอกมากว่าจนกว่าจะหางานทำได้ น่าจะซักเดือน.... สองเดือน...  T_T  ...  เรายังโชคดีที่ญาติอีกคน (น้องของเขา) รู้นิสัย(สันดาน)เรา แอบติดต่อมาสะกิดให้ย้ายออก ซึ่งเขาก็ย้ายออกไปโดยดี ค่อยยังชั่ว อึดอัดมาก ไม่อยากจะว่า เพราะเป็นคนกันเอง และพี่เขาก็ไม่ใช่คนไม่ดีอะไร
comment56-1:ผมว่าคคห.นี้กลางและเคลียร์สุด ในการแบ่งคน
มันเป็นสิ่งที่มีจริงในโลก คนมีหลายแบบ คนไม่มีมารยาทบางครั้งเค้าคิดว่าเค้ามนุษยสัมพันธ์ดี ก็มี
คนมีมารยาท คนอื่นอาจมองว่าชอบเก็บตัวไม่ยุ่งกับใครก็มี ขึ้นกับใครจะมองมุมตัวเองจริงๆครับ
อย่าเพิ่งไปนินทาว่าเค้าไม่มีมารยาท เพียงเพราะเค้าคิดไม่ตรงกัน

2สิ่งนี้มีโอกาสมาเจอกันเมื่อคนรับคือคนเก็บตัว (หรือมีมารยาท)ส่วนคนไปหาคือมนุษยสัมพันธ์ดี(หรือคนไม่มีมารยาท)

ไม่มีใครรู้กฎเกณฑ์บ้านหลังนี้
หรือมารยาทเจ้าบ้านทุกคนหรอก(ต้องอิงระเบียบเจ้าบ้านเป็นหลัก เพราะมีสิทธิเด็ดขาดในตัวบ้าน)
ซึ่งมันก็ต้องคุยกันก่อน 
ถ้าคนอาศัยต้องการอยู่ยาวเพราะเหตุจำเป็น ก็ต้องคุยให้ทราบก่อน
เจ้าบ้านให้ดีก็บอกว่าห้ามอะไรบ้าง ที่นี่ไม่ชอบอะไร
ดีกว่ามาอยู่ก็บอกว่าสบายๆเลยนะ (อันนี้ไม่เคลียร์ สบายๆคือระดับใด)แต่พอทำตัวกันเองหน่อยก็เริ่มละๆ ซึ่งสุดท้ายก็ต้องคุยแต่คุยแบบแรงๆ
comment56-2:อ่ามีอีกซักกลุ่มได้มัยคะ เราก็โลกส่วนตัวสูงแต่ชอบช่วยเหลือคนนะ ปกติจะไม่เคยขอร้องหรือไหว้วานใคร ถ้าจำเป็นจริงๆเราจะหาทางตอบแทนเต็มที่ เรียกว่าบุญคุณต้องทดแทนค่ะ
comment56-3:เรื่องชอบช่วยเหลือคนเนี่ย เป็นอีกประเด็นนึงนะ  เราไม่ได้บอกว่าคนที่ชอบความเป็นส่วนตัว จะต้องเห็นแก่ตัว ไม่ช่วยเหลือใครนี่นา หัวข้อกระทู้นี้เน้นเรื่องการไปขออาศัยเขาไม่ใช่เหรอ  แต่พออ่านๆ ดูอีกที รู้สึกว่าปัญหาของเจ้าของกระทู้ จะไม่ใช่แค่เรื่องการแค่การขออาศัยกันซะแล้ว ออกจะแนวๆ เพื่อนเห็นแก่ตัว เอาเปรียบกันมากกว่า

ขอเสริมอีกนิด ถึงเราจะไม่ชอบให้เพื่อน หรือใครมาค้างที่บ้าน แต่เวลามีเพื่อนมาหา เราดูแลนะ พาเที่ยว เลี้ยงข้าว เท่าที่เวลาจะอำนวย  แต่ที่สำคัญที่สุดคือ... ต้องหาโรงแรมให้อยู่ จัดให้เลย ...จะได้ไม่ต้องมาค้างบ้านเราไง ... เราขอแค่เรื่องนี้เรื่องเดียวจริงๆ นะ
comment57:ไม่เคยไปต่างประเทศ แต่มีอารมณ์ร่วมจากความไม่เกรงใจของคนแปลกหน้า/ไม่สนิทมาแล้ว
comment58:เห็นด้วยกับ จขกท ค่ะ 

การไปเที่ยว ต้องมีงบประมาณครอบคลุมทุกเรื่อง โดยเฉพาะที่พัก เพราะนั่นคือความบันเทิงของเราล้วนๆ จะให้เดือดร้อนคนอื่นไม่ได้ คนคิดไปเที่ยวต่างประเทศได้ คงต้องมีเงินพอสมควร ถ้าค่าที่พักเกินงบมากจนต้องไปรบกวนคนอื่น แนะนำให้เก็บเงินอีกนิด หรือเที่ยวในประเทศดีกว่าค่ะ

บางประเทศ ที่อยู่อาศัยหลังเล็กจริงๆ อย่างฮ่องกง ญี่ปุ่น สิงคโปร์ อยู่กันเป็นแฟลตเล็กๆ หากมีคนที่ไม่ใช่สมาชิกครอบครัวไปอยู่ด้วยน่าจะอึดอัดมากค่ะ
comment59:เราก็เพื่อนคนนึงอยู่ที่ญี่ปุ่น ทุกครั้งที่ไป นางจะบอกตลอดให้มานอนห้องนาง แต่เราก็ไม่เคยไปเลยค่ะ รู้สึกเกรงใจ 
มีแค่พอเราไปถึงญี่ปุ่น ก็โทรเรียกนางออกมาทานข้าวเย็น เดินเล่นกันงี้ แบบนี้คือ Happy สุดๆแล้ว และก็ไม่ต้องพาเที่ยวด้วย เพราะรู้ว่านางไม่สะดวก นางก็ต้องเรียน ต้องทำงาน

และก็ไม่ชอบฝาก และ รับฝากใครซื้อของจากต่างประเทศด้วยค่ะ มันเป็นความลำบากของคนที่ถูกฝากจริงๆนะ ต้องเดินหา และก็ต้องหิ้วกับไปให้อีก 
เวลาเดินทางไปต่างประเทศเอง ของเราเองก็ลำบากแล้ว แต่มียกเว้น คือถ้าเพื่อนสนิท ฝากซื้อของ เราจะช่วยหาดูให้ ถ้าเจอ จะซื้อ 
แต่ถ้าไม่สนิท ไม่เดินหาให้นะ แต่ถ้าเจอ และดูจากสภาพแล้ว มันไม่ลำบากเรา เราก็จะซื้อ แต่ถ้าลำบาก เราก็จะบอกว่าเราหาไม่เจอ
comment60:อันนี้ก็แล้วแต่คน ของเราเพื่อนส่วนใหญ่ใจดีอยากให้ไปพักที่บ้านมาก ชวนอยู่เรื่อยๆ ถึงขั้นเซ้าซี้ เพราะรู้ว่าเราเดินทางบ่อย

ส่วนตัวไม่เคยไปพักบ้านเพื่อนคนไหนเลย อย่างมากถ้าไปลงเมืองเดียวกัน ก็นัดเจอกัน กินข้าว เที่ยวเล่นวันนึงแล้วแยกย้าย เพราะเกรงใจ อีกเหตุผลนึงคือที่พักของ local มันไม่ได้อยุ่ในเมือง ไปไหนมาไหนไม่สะดวกเท่าพักโรงแรมในเมือง อีกอย่างถ้าเป้นเพื่อนที่ไม่สนิท ไปกินนอนด้วยกันไม่รู้จะคุยอะไร กลัวอึดอัดกันเปล่าๆ
comment61:มีคนรู้จักคนนึงจะไปเที่ยวไหนที ก็จะคิดเลยว่ามีเพื่อนหรือคนรู้จักอยู่ที่นั่นหรือเปล่า จะได้ไปพักด้วย ให้เขาพาเที่ยวด้วย น่าสยองมากคนแบบนี้ ไม่มีความเกรงใจเลยจริงๆ
comment62:ความเกรงใจคือสมบัติของผู้ดีค่ะ
comment63:ตอนพ่อกับแม่ไปเที่ยวฮ่องกงกับทัวร์เมื่อหลายปีก่อน แม่เล่าให้ฟังว่า  เพื่อนพ่อที่ไปด้วยกันเจอคนรู้จักที่นั่น คนรู้จักที่ว่าก็มาเลียบๆ เคียงๆ ถามว่า  พักอยู่โรงแรมไหน และบอกว่าคืนนี้ขอไปนอนด้วย นอนพื้นก็ได้  เพื่อนพ่อไม่ยอม ปฏิเสธไปทันที

    แล้วบ่นว่าคนรู้จักคนนั้นรวยมากๆๆ มีเงินหลายร้อยล้าน แต่ขี้ตืดสุดๆ  เพื่อประหยัดเงินแล้ว เอาเปรียบใครได้ ก็เอาเปรียบ ถือคติว่า ดีจัง ตังค์อยู่ครบ  ฟังแล้วก็เอ่อ มันเป็นที่นิสัยของแต่ละคนจริงๆ  มีเงินเยอะแยะ แต่ไม่กล้าใช้ แล้วมันจะมีความสุขกับชีวิตหรือนั่น
comment64:ความเห็นที่ 56 แหละครับ ตามนั้น
คนมีหลายกลุ่มครับ คนที่แฮปปี้ในการที่จะเชิญเพื่อนๆมาเที่ยวบ้าน เวลาเพื่อนตปท.มาเที่ยวในไทยก็มี (ผมก็คนนึง)
ชวนจริงๆ แบบจริงใจเลยมานอนบ้านตรูนี่ ไม่หรูนะแต่เที่ยวได้ สบาย 

ส่วนประเภทที่มีความเป็นส่วนตัวสูง ไม่ชอบรับแขกก็มี หลากหลายเหตุผล เช่น จขกท. เป็นต้นที่มีปัญหาเรื่องเวลาพักผ่อน หรือเวลางานที่วุ่นๆ
อันนี้ก็ต้องอยู่ที่การจัดการแล้วครับ ว่ามีวิธีพูดคุยยังไง เฮ้ย ยู ไอไม่สะดวกจริงๆ  หรือว่า โอเค ยู มาบ้านไอได้นะ แค่ว่าได้แค่คืนนึงนะ ไอไม่สะดวก หรือมาได้นะ แต่คงไม่ว่างพาเที่ยว อะไรแบบนี้ 

ซึ่งทั้งนี้ก็ขึ้นกับความสัมพันธ์ของคุณสองคนด้วย ว่าเป็นอย่างไร

สำหรับผมไป ตปท. เราก็อยากไปบ้านเพื่อนที่เค้า "เต็มใจ" ชวนนะครับ เพราะเค้าอยากพาเราเที่ยว ไปดูนู่นดูนี่ เพราะแน่นอนเค้าเป็นคนท้องถิ่นเอง อะไรดี อะไรเจ๋ง อะไรถูก อะไรแพง แต่เราเองก็ต้องมีความเกรงใจเพื่อนในระดับนึงด้วย ไม่ใช่ว่าเค้าอาสาพาเที่ยว แล้วเราเก็บเงียบ เงินไม่ออกเลย แบบนี้ก็น่าเกลียด
comment65:ขอบคุณทุกๆความเห็นนะคะที่เข้ามาแลกเปลี่ยนประสบการณ์ ทั้งดีและไม่ดี ในเรื่องนี้
แน่นอนที่สุดค่ะ ทุกคนจะได้พบเจอคนหลากหลาย ทั้งเพื่อนแท้ เพื่อนเทียม เพื่อนกิน เพื่อนเที่ยว เพื่อนนอน คนรู้จัก คนไม่เคยรู้จักเลย คนแปลกหน้า เพื่อนของเพื่อน หรือ แม้แต่ญาติของเพื่อน  มันมากมายนับกันไม่หวาดไหว 

ใครไม่เคยพบเจอในกรณีที่ดิชั้นเจอ ก็จะได้รับรู้ไว้ว่า ในโลกนี้ก็มีคนเช่นนี้อยู่จริง 

แม้จะเคยตักเตือนกันไปบ่อยครั้ง เพราะเป็นเพื่อนกันมานาน สามารถพูดคุย ว่ากล่าว แนะนำ ว่าอะไรควรขออะไรไม่ควรขอกันมาแล้ว แต่ก็ยังกล้าขอ เพราะเค้าคิดว่า เผื่อทางเราเปลี่ยนใจ อยากช่วย (แบบนี้ก็มีด้วย!!!)

เช่น ในขณะ ที่เราแต่งงานมาหลายสิบปี ชีวิตเรามีความเปลี่ยนแปลงไปหลายขั้นตอนมากกว่าเค้า เรามีภาระหน้าที่ความรับผิดชอบหลายอย่าง ไม่ใช่เพื่อนเรียน เล่น สนุกๆ แบบสมัยก่อนนะคะ และ จขกท. ไม่ใช่คนโสด!

ทางเราปฏิเสธ พูดคุยบอกกล่าวกันไปหลายครั้งหลายหน เรื่องความเหมาะสมและความไม่สะดวก ระหว่างคนที่มีครอบครัว ทำงานเต็มเวลาแบบเรา และที่สำคัญ เวลาที่ไม่สัมพันธ์กันทั้งสามีและดิชั้น เพราะเราทำงานแบบ Anti Social hours แต่เพื่อนประเภทนี้ ยังไม่เข้าใจ ยังตื๊อ จึงทำให้เกิดข้อพิพาทขึ้น ในนี้ เพื่อเตือนใจคนขี้ขอแบบเพื่อนดิชั้น รวมทั้งเตือนใจคนที่ไม่กล้าปฏิเสธคนด้วย ว่า จริงๆแล้ว คุณมีสิทธิ์ที่จะปฏิเสธเพื่อนคุณได้เหมือนกัน ถ้าใครมาขออะไรมากเกินความพอดี

รวมทั้งที่บ้านยัง มีลูกชาย วัยหนุ่ม2คน ที่ยังอยู่ด้วยกันในบ้าน หากให้ใครมานอนเพิ่ม ก็ต้องยกห้องนอนลูกคนใดคนหนึ่งให้เพื่อนแม่ และ ไม่ลูกชายคนใดคนหนึ่งก็ต้องหนีไปนอนห้องทำงานพ่อ หรือไม่ก็ต้องเบียดกันนอนในห้องเดียวกัน ซึ่งมันสมควรหรือ? 

หากคนขอคิดได้ซักนิด กระทู้นี้ จะไม่เกิดขึ้นแน่

เวลามีวันหยุดเราก็อยากมีชีวิตครอบครัว ทำอะไรร่วมกัน มากกว่าที่จะไปสังสรรค์กับเพื่อน หรือ พาเพื่อนเที่ยว เพราะเราก็มีงานอดิเรกอื่นๆที่รอเวลาว่างของเราอยู่เหมือนกัน แม้แต่เพื่อนๆฝรั่งของพวกเราทุกคนก็มีภาวะเช่นเดียวกัน ไม่มีใครต้องดูแลใครยามไปเที่ยวต่างประเทศ ทุกคนดูแลตัวเอง และครอบครัวตัวเองก่อนทั้งนั้น แต่ในขณะที่ คนอยากขอความช่วยเหลือ ไม่เข้าใจ คิดเอาแต่ได้ฝ่ายได้ฝ่ายเดียว บางทีคิดไปเองหรือเอาไปเปรียบเทียบกับ เพื่อนประเทศอื่นๆ ว่าทำไมประเทศนั้นเค้าช่วยได้ ทำอย่างนั้นได้ ทำไมประเทศเธอไม่ได้ บลา บลา บลา 

ในกระทู้นี้พูดถึงว่า ทำไมคนหลายๆคน ที่อยากมาเที่ยวต่างประเทศ หลายๆคนอยากขอความช่วยเหลือจากคนอื่น เช่นเพื่อน คนรู้จัก ญาติ ก่อนเป็นอย่างแรก? ทำไมไม่พยายามช่วยเหลือตัวเองก่อน? โดยการหาข้อมูลตามเว๊บไซด์ หรือ เอเจ้นท์ทัวร์ ถ้าอยากมาเที่ยวจริงจัง ไม่ใช่หวังพึ่งน้ำบ่อหน้า ตลอดเวลา แบบจะไปประเทศไหนก็ต้องหาคนรู้จักไว้ก่อน เพราะมันจะได้ง่ายต่อการไปเที่ยวของคุณ ? งั้นหรือ ?

ถ้า ใครมีญาติ มีเพื่อน มีคนรู้จักที่เค้า เอ่ยปากชวนอย่างจริงจัง และ ยินดีที่จะให้คุณไปพักด้วยซัก 2/3 วัน แบบนั้นก็ไม่เป็นไร
แต่ในกรณีนี้ กระทู้นี้ คือ "ขอมาอยู่กินฟรี เที่ยวฟรี พักฟรี 1 เดือน และ ขอให้ช่วยเป็นสปอนเซอร์วีซ่าท่องเที่ยวให้ " ทางเราไม่ได้เชื้อเชิญแต่อย่างใด

ด้วยภาระ หน้าที่ และ ความไม่สะดวกหลายๆอย่างภายในครอบครัวที่บอกไปแล้วข้างต้น
ถ้าคนมีมารยาทที่ดี มีความเกรงใจ เอาใจเขามาใส่ใจเรา ไม่เห็นแก่ตัว ก็อาจจะคิดได้ว่า ไม่ควรขออะไรเลยเพราะไม่เหมาะสม แม้จะเป็นเพื่อนสนิทกันก็ตาม

มันไม่ใช่แค่เรื่องความเป็นส่วนตัวของเจ้าของบ้าน แต่มันคือ มารยาท ความเกรงใจ ความเห็นอกเห็นใจ อีกฝ่ายด้วย
ไม่ใช่จะให้คนอื่นมาเห็นอกเห็นใจคุณฝ่ายเดียว ว่า ขอให้ช่วยแค่นี้ ทำไมช่วยไม่ได้

และถ้ามีใครได้คลิกอ่านคำตอบ ในหลายๆคอมเม้นท์ของดิชั้น ที่ออกความเห็นต่อต้าน ก็จะเข้าใจเองว่า ทำไม ไม่ช่วย

ดิชั้นเข้าใจดีมากๆเรื่องคนมีหลายประเภท

แต่อย่าลืมนะคะ การมาขอความช่วยเหลือจากเพื่อนในเคสนี้ คือ
" มาขอให้เราเป็นสปอนเซอร์วีซ่าอังกฤษให้ และ ขอมาอาศัยอยู่ 1 เดือน "

ถ้าจะต้องช่วยจริง ๆ คุณรู้มั๊ย การเป็นสปอนเซอร์วีซ่าอังกฤษ อย่างดิชั้นและสามี ต้อง ทำยังไง
เราก็ต้องเป็นฝ่ายเตรียมเอกสารส่วนตัว ส่งไปให้ที่เมืองไทย ทั้งพาสปอร์ต หลักฐานการเงิน หลักฐานการทำงาน (ซึ่งต้องไปขอที่ฝ่าย HR และในอังกฤษ บางบริษัท เช่น บริษัทดิชั้น หรือ ระบบราชการของสามี เค้าไม่ออกจดหมายรับรองให้พนักงานหรือเจ้าหน้าที่ราชการเหมือนระบบในไทยนะคะ) และ เขียนจดหมายเชิญว่า เราอยากให้เค้ามาเที่ยว

ทุกอย่างคือ ความเป็นส่วนตัวของคุณทั้งนั้น ไม่ว่าจะเป็น เลขพาสปอร์ต รายได้ บัญชีเงินเดือน บัญชีธนาคาร
ถ้าเป็นคุณ (คนอ่าน) คุณอยากให้ใครมารู้เรื่องพวกนี้ของคุณหรือคะ? 

แต่ในกรณีคือ เราไม่อยากชวน และ เราไม่ได้เขิญ
แต่จะมาขอให้เราทำแบบนั้น มันถูกหรือ?

ซึ่ง เราได้หารือกันในครอบครัวแล้วว่าคงช่วยไม่ได้เพราะถือเป็นเรื่องส่วนตัว และ บอกปฏิเสธเพื่อนไปแล้วในเรื่องที่เค้าขอมาพักอาศัยกับเรา 

ที่เหลือ ผู้อ่านก็คงจะตัดสินเองได้ ว่าในกระทู้นี้ ดิชั้นได้สื่ออะไรไป
และแน่นอนที่สุด การช่วยเหลือกันในกรณีนี้ ย่อมมีข้อจำกัดค่ะ 
เผื่อใครกำลังจะอาศัยไหว้วานเพื่อน หรือ ญาติ ในเรื่องพวกนี้ ก็จะได้ฉุกคิดและ เกรงใจอีกฝ่ายกันบ้าง

ขอบคุณทุกคนอีกครั้งสำหรับคนอ่าน ทั้งที่เข้าใจ และ อาจจะไม่เข้าใจ
comment65-1:คนบางประเภทจะรู้เพียงสิ่งที่ตนต้องการโดยไม่คิดถึงผลกระทบของคนอื่น จขกทกรุณาอย่าใส่ใจ คิดในแง่ดีว่าหากไม่มีเหตุการณ์นี้คุณจขกทคงไม่เห็นตัวตนที่แท้จริงของคนๆนั้น ต่อไปหวังว่าคงไม่เจอคนแบบนี้อีก  และหวังว่าคนๆนั้นคงตระหนักได้สักวันถึงเหตุผลของคุณ
comment65-2:เขียนได้อย่างใจเราคิดเลยค่ะ ถูกใจมากที่สุด ตรงประเด็นไม่อ้อมค้อม ค่าครองชีพที่ยุโรปตะวันตกมันถูกเสียที่ไหน ความเป็นส่วนตัวที่เสียไป เคยมีเพื่อนฝากซื้อของหิ้วของไปจากที่นี่ตอนกลับไปเยี่ยมไทย เราปฎิเสธทั้งที่สนิทกันพอควรนะคะ เพราะแค่ของตัวเองก็ล้นกระเป๋าแล้ว แล้วต้องการให้เค้าเรียนรู้ว่า ไม่ควรฝากซื้อของเรื่อยเปื่อยทั้งที่ในไทยก็พอจะหาได้เช่นกัน ควรนึกถึงว่าคนอื่นเค้าจะลำบากลำบนหิ้วไปไหม  นับว่าเราโชคดีเหมือนกันที่ไม่ค่อยเจอคนไม่เกรงใจ แต่ถ้าเจอก็ต้องเจอคำตอบแบบจากใจจริงของเราแน่นอนค่ะ ไม่ชอบแบ่งรับแบ่งสู้กล้ำกลืนฝืนยิ้มทนทั้งที่ใจไม่ต้อนรับ ได้คือได้ ไม่ได้คือไม่ได้ จบ ถ้าคุณจะไม่เข้าใจมันไม่ใช่ปัญหาของเราแล้วมันคือปัญหาของคุณ ไปแก้เอาเอง
comment66:ขอให้ทำเอกสารรับรองวีซ่ากับขอพักเดือนนึงนี่เยอะไปเหมือนกันนะคะ แล้วถ้าอยู่คอนโดหรือบ้านที่ไม่ได้ใหญ่มีพื้นที่พอก็คงลำบากใจที่จะให้มาพักแต่ก็เป็นแบบนี้แหละค่ะนิสัยคนไทยบางกลุ่มไม่มีความเกรงใจส่วนตัวยังไม่เคยเจอเพื่อนคนไทยมาขอพักแต่ถ้าเป็นเพื่อนสนิทจริงๆเราคงไม่ว่าอะไรจะมาพักบ้านเราแต่คนไม่คุ้นไม่รู้จักเลยหมดสิทธิ์ค่ะ ส่วนมากเจอแต่ฝากซื้อของไม่เจอกันไม่คุยกันมาเป็นชาติอยู่ๆมาถามกลับไทยเมื่อไหร่เราเองบอกว่ายังไม่กลับยังไม่มีแพลนแต่ก็ตื้ออยากได้นั่นอยากได้นี่ถ้ากลับมาหิ้วมาให้หน่อยมีใช้ให้ไปซื้อที่นั่นที่นี่เหมือนจ้างเราแต่จริงๆมันไม่ใช่แล้วค่าเดินทางเราใครจ่าย? พอบอกว่าไม่หิ้วแต่ซื้อส่งให้ได้ไม่มีปัญหาแต่ต้องโอนเงินมาก่อนเห็นเงียบกันหมด คิดไว้ถ้ากลับไทยอยากซื้อของไปฝากที่บ้านให้ได้เยอะๆเราถึงไม่รับฝากหิ้ว นิสัยคนไทยกลุ่มนี้เป็นอะไรไม่เคยเข้าใจฝากซื้อกะขอของฝากเนี่ยคงดูละครเยอะไปคิดว่าคนมาจากต่างประเทศจะต้องมีของมาฝาก บ่นมาซะเยอะเลยไปดีกว่า555
comment67:เพือ่นชอบชวนเราไปเที่ยวบ้าน.  เราไม่เคยไป. และจะไม่ขอไปเด็ดขาด
comment68:เราเจอเรื่องของฝากสมัยไปญี่ปุ่นครั้งแรกกับสามีสองคน (ไปฮันนีมูน) ญาติๆนี่ระดมของฝากซื้อมาชนิดที่ว่าเปิดร้านขายยาได้เลยอะ 

กาแฟสีทองสิบห่อ เขียวสิบห่อ ทาโร่สิบห่อ คือทุกอย่างๆละสิบๆ โฟมล้างหน้า กันแดด ยาแก้คัน ทาสิว ทาตูดเด็ก ฝากแม้กระทั่งยาอมแก้เจ็บคอ!!!!! ไปเที่ยวกันนี่ตกค่ำต้องมาเดินอุเอโนะทุกคืนก่อนร้านปิด เดินทุกคืน!!!กว่าของจะครบ ขากลับนี่ต้องขย่มกระเป๋ากันเลย

 แต่ก็คิดว่าเอาน่าสนุกดี ได้ชอปได้เลือกแต่ไม่เสียเงิน ขำๆ แต่พีคสุดคือพอเอาของไปให้แล้วพูดทีเล่นทีจริงว่าของฝากเนอะ!!!! ดีออก!!!!! เสียไปร่วมสามหมื่น
comment69:ที่เราเจอเพื่อนฝรั่งทั้งนั้นไม่ทีคนไทย เพื่อน คนไทยเราทั้งชวนเเล้วชวนอีกไม่เคยมีใครอยากมาใช้บ้านเราบอกเกรงใจเราทุกคนเเละเราเดินทางบ่อยไม่อยู่ที่ไหนนานเป็นปี
เราเจอเรื่องมาบ้านของเพื่อนฝรั่งบ่อยปีเว้นปีบ้างปีติดกัน บ้านที่เมืองไทยใกล้ทะเล เเละ ตปทบ้านสามี เพื่อนฝรั่งExpatของสามีที่ทำงานเมืองไทยมาเที่ยวที่ยุโรป เเละเพื่อนสามีที่อยู่ ตปทมาเที่ยวทะเลเมืองไทย 
บอกเลยไม่ชอบให้มาตอนเราอยู่ เราอึดอัดมากๆๆ อธิบายไม่ถูก ขนาดเราเป็นคนง่ายง่ายสบายแล้วนะ เราบอกพวกเขาเลยเราไม่งกบ้าน เเต่เราโลกส่วนตัวสูงฉะนั้นให้ยืมบ้านเราตอนเราไม่อยู่เเบบนั้นเราเเฮปปี้กว่า น้ำไฟเราจ่ายเองเพราะตัด บชทุกเดือน เเต่ต้อง ปิดบ้านปิดระบบไฟปั๊มน้ำเช็คทุกอย่างเเละจ่ายค่าเเม่บ้านทำความสะอาดบ้านให้เราด้วยช่วงมาอยู่ เเต่อย่ามาตอนเราอยู่ เเรกๆ เราว่าใจกว้างมากเเล้วนะ ก้อเเค่บอกสิ่งที่เราต้องการเเค่นั้น หลายปีนี้ราบรื่นดีสบายใจทั้งสองฝ่าย ส่วนบ้าน ตปท เราเอากุญเเจให้เพื่อนถือเข้าออกเองเลยตกลงเจอกันกินข้าวเย็นพร้อมกันได้ช่วงเช้ากลางวันจะไปไหนก้อไปเราจะเตรียมอาหารเช้าบางทีภรรยาเพื่อนสามีเตรียมให้เเละเราจะทำงาน ที่ผ่านมาไม่มีปัญหาอะไร เรากับสามีใจดีมากเเล้ว
comment70:คุณจขกทตัดสินใจถูกแล้ว คนบางประเภทไม่มีความเกรงใจ และมันเป็นสิทธิของคุณที่จะปฎิเสธ

ดีนะทั้งพี่ชายทั้งจขคหไม่ชอบให้ใครมาค้างที่บ้านยกเว้นเพื่อนสนิทที่พ่อแม่รู้จักดีไม่ว่าบ้านที่ไหน พ่อแม่ไม่ต้องปวดหัว ตัวเองไม่ต้องอึดอัด 

อยากให้คุณๆที่จะไปที่ไหนก็ตามขอความช่วยเหลือคนอื่นก็ตามกรุณาพกมารยาทและสามัญสำนึกไปในที่นั้นๆด้วย และหากคุณมีสตางค์ซื้อของที่คุณต้องการได้คุณก็ควรมีอีกส่วนเป็นค่าที่พัก แล้วก็บริหารสมองเยอะๆโดยการคิดสักนิดว่าการกระทำหรือการขออะไรก็ตามมันทำให้ใครเดือดร้อนไหม ขอบคุณและขอโทษก็ควรท่องให้ขึ้นใจ รับรองไม่มีใครรังเกียจคุณ
comment71:มีเพื่อน แบบมาขอนอนที่บ้าน 2คนเ บ้านเราเป็นแหล่งท่องเที่ยวสำคัญ แต่เราปฏิเสธ เพราะถึงมีห้องว่างไม่รับ เพราะสามีด้วยแบบว่าความคิดของเขาคือ บ้านสำหรับญาติชิดพ่อแม่ พี่น้องเท่านั้น แต่ไม่ใช่เพื่อน บ้านไม่ใช่โรงแรม ถ้าไม่มีเงินจ่ายอยู่บ้านไม่ต้องออกมาเที่ยว
 แต่คือเพื่อนเขาแต่ละคน แวะเวียนมาบ่อยมาก นอนโรงแรมทั้งนั้น เราพาดื่มพาเที่ยวพาทานอาหารตลอด แต่เรื่อง บ้านนี่เป็นส่วนตัว ฝรั่งคือ ถ้าเราไม่เอ่ยชวนมานอน ไม่มีใครมาขอนอน ทุกคนเพื่อนฝรั่ง เขารักความส่วนตัว
comment72:จขกท ขอถามข้อมูลหน่อยคะว่าประเทศทางยุโรปมีบ้านพักหรือห้องเช่าสำหรับนักท่องเที่ยวที่เที่ยวนานๆไหมคะ 

เรื่องคนแปลกหน้ามาพักบ้านเคยเป็นทั้งคนพักบ้านคนอื่น(บ้านเพื่อน บ้านญาติ) และมาพักบ้านตัวเองด้วย เราไม่ชอบทั้งสองแบบค่ะ
ไปบ้านคนอื่นถึงจะญาติเราเกรงใจและอึดอัดมาก พอคนอื่นมาพักที่บ้านก็ไม่ค่อยไหวเพราะต้องเตรียมอาหารให้บางทีต้องไปพาไปด้วย
อาจเพราะเป็นโลกส่วนตัวสูงมากด้วยมั้งคะ

บางครั้งก็ไม่เข้าใจคนที่ต้องไปไหนมาไหนต้องเจอคนรู้จักเรื่อยๆชอบเที่ยวแบบไม่คนรู้จักจัดการเองทุกอย่างมากกว่า
comment72-1:http://www.londonguesthouse.uk.com/index.html
agoda หรือ booking.com ก็มีครับ
ส่วนตัวเพื่อนของพี่สาว เขาทำบริษัททัวร์เขาหาให้ครับ

มีน้องๆเยาวชนคงไม่ค่อยเข้าใจประเด็นเลยเข้ามาตอบในกระทู้
ประเทศท่องเที่ยวในเอเชียที่ผ่อนผันกฎเกณฑ์การขอ visa จะง่าย
แตกต่างจากประเทศที่ต้องขออย่างเป็นทางการ 
"ระยะเวลา 1 ปี" ถือว่านานครับ อันนี้ไม่นับสถานะการเงินของคนไปเองด้วย 
เพราะการรับรองวีซ่าต้องใช้ credit ส่วนตัวของคนรับรอง ถ้าเสียคนที่มีเหตุจำเป็นที่ต้องไปในภายหลัง จะขอยากขึ้น
ผมเองขอครั้งล่ะ 6 เดือน
เข้าใจเจ้าของกระทู้เลยครับ
comment73:ขอเล่าเรื่องของเราบ้างนะคะ
ทุกวันนี้เราอยู่บ้านแม่สามี ที่สิงคโปร์
เป็นบ้าน HDB 2ห้องนอน แต่มีแค่ห้องเราที่มีแอร์
เรากับสามีนอนห้องนึง แม่สามีกับน้องชายสามีนอนห้องนึง
ญาติแกอยู่ที่มาเลเซีย เวลามาสิงคโปร์ก็จะมานอนที่บ้านแก

แล้วมีครั้งนึงหลานสาวแกพาลูกเล็กอายุไม่ถึงปีมาด้วย
แล้วก็นอนอัดกันในห้องแก
พอตกดึกเด็กร้อนค่ะ ร้องไห้ไม่ยอมนอน
แฟนเราเลยชวนมานอนในห้องเรา 2คืน
ครั้งแรกเราโอเคนะคะ

อีก3เดือนต่อมา มาอีกค่ะ
แล้วก็เหมือนเดิม เด็กร้อนนอนไม่ได้ 
มาขอนอนในห้องเราอีก2คืน

คือเรางงนะรู้ว่าลูกยังเล็กนอนไม่มีแอร์ไม่ได้
แล้วก็ไม่ได้มีธุระอะไรที่สิงคโปร์  แค่อยากมาเที่ยว
จะบอกว่าพาลูกมาเที่ยว ลูกก็เล็กเกินกว่าจะรู้เรื่อง

แล้วก็มาบอกสามีเราว่าเกรงใจเรานะ
แต่ก็ทำถึง2ครั้ง ถึงแม้ว่าจะไม่ใช่บ้านของเราเองแต่ถึงขั้นมานอนด้วยกันในห้องนอนเราเลยมันใช่ปะ

แต่เราก็ได้แต่เงียบพูดอะไรไม่ออก
comment74:อ่านแต่ละความเห็น สุดยอดเลย

คนที่เราเคยให้มาค้างด้วยส่วนใหญ่เป็นเพื่อนที่รู้จักดี และนิสัยดีมารยาทดีกันทุกคน ถ้าบอกว่ามาค้างได้นะแต่พาเที่ยวไม่ได้ ติดเรียน เขาก็ไม่เซ้าซี้ ถึงเวลาออกไปเที่ยว เย็นๆก็กลับมา ห้องนอนห้องน้ำใช้แล้วไม่รกเลอะเทอะ อย่างนี้โอเค แต่เคยมีอยู่ทีหนึ่งคุยกับเพื่อนสมัยมหาลัยก่อนมาเรียนโท เขาบอกว่าเนี่ยคิดอยู่ว่าจะไปเรียนต่ออังกฤษ แล้วถามว่าเราเรียนที่มหาลัยไหน เขาจะได้สมัครบ้างแล้วจะได้มาอยู่กับเรา ประหยัดเงินดี เขาพูดหน้าตาเฉยเลยนะ เหมือนเป็นเรื่องปกติแบบไม่ต้องคิดอะไรเลย ก็แปลกดีๆ เราก็บอกไปว่า อ๋อเหรอ แต่คงไม่สะดวกอ่ะนะ ถ้าจะมาจริงๆจะช่วยหาบ้านให้แล้วกัน โชคดีที่เขาเปลี่ยนใจไม่มา 

แต่ถ้าแขก from hell นี่ต้องของเพื่อนคนอังกฤษเราเลย มีเพื่อนผู้หญิงคนจีนของเขาคนนึง ต้องย้ายออกจากหอมหาลัย ช่วงที่ยังหาที่พักใหม่ไม่ได้เธอก็มาขอค้างกับเพื่อนเรา เพื่อนเราก็ใจดี ให้มาค้างด้วย ไม่คิดเงินด้วยนะ ปรากฏเจ้าหญิงองค์นี้ กินข้าวเสร็จไม่เคยล้างจาน เสื้อผ้าสกปรกก็เอาใส่ตะกร้าแล้วมาวางข้างๆเครื่องซักผ้า เหมือนรอให้มีคนมาซักให้ เข้าห้องน้ำแล้วสกปรกเลอะเทอะ น้ำเปียกไปหมด ยาสีฟันบีบหกก็ไม่เช็ด ใช้ทิชชู่เปลืองมาก ม้วนเดียวสองวันหมด และใช้หมดแล้วก็ทิ้งแกนไว้ในห้องน้ำ ที่เด็ดสุดคือผ้าอนามัยใช้แล้วเธอลอกแล้วปะไว้กับผนังห้องน้ำประหนึ่งนิทรรศการศิลปะ คิดว่าคงเปลี่ยนใหม่แล้วลืมเอาไปทิ้ง
comment75:เห็นมีแต่สาวๆมาตอบ บางอย่างผมว่าจุกจิกไปตามสไตล์ผู้หญิงๆนะครับ อย่างเช่น

-ไม่เก็บเตียง ไม่เป็นไร ผมก็ไม่เก็บเหมือนกัน
-กลับดึก ไม่เป็นไร จะไปไหนก็ไป กุญแจอยู่ในรองเท้าสีดำ
-ห้องรก ไม่เป็นไร  ตอนกลับเก็บให้ด้วย
-พูดมาก ไม่เป็นไร เฮ้ย รำคาญ จะนอนแล้ว
-อาหารเช้า หนมปังสองแผ่น จะแ*กไม่แ*ก
-ไม่ขอบคุณ ไม่เป็นไร ที่ให้มาคือคิดถึง ดีใจที่มาเหมือนกัน

ตอนนี้ผมก็อยู่เมืองนอกเหมือนกันแต่ยังโสด 
บอกเลยว่าสนิทมากอยู่เป็นเดือนเลยก็ได้ สมัยเรียนก็พึ่งพากันมาเยอะ นอนห้องกันบ้าง ยืมตังบ้าง
สนิทกลางๆ เต็มที่ก็อาทิดนึง แต่ถ้ามาเที่ยวโดยไม่บอกนี่คือเคืองเหมือนกัน อย่างน้อยก็อยากพาไปเที่ยว เลี้ยงเบียร์ กินข้าวเล็กๆน้อยๆบ้าง

ไม่สนิท ไม่ว่าง จบ
ไม่ต้องมานั่งเกรงใจ กลัวอีกฝ่ายโกรธ หรือเก็บมานั่งซุบซิบนินทาตามเว็บบอร์ด/หน้าเฟซ
comment75-1:เคยต้องพักกับคนร่วมทริปถ่ายรูป
ซึ่ง รุ่งเช้าต้องตื่น ตี 4.30 เพื่อทำธุระส่วนตัวออกถ่ายรูป
เที่ยงคืนกว่า ๆ 
เสียงไลน์ของเขาเตือน ตลอดเพราะเขาเล่นเฟสเล่นไลน์
ก็เลยบอกไปว่า..ปิดเสียงเตือนได้ไหมค่ะ
จากนั้นหน้าเฟส นางก็มีคำว่า สัพเพสัพตา
จากนั้น..ก็มีดราม่าในเฟสนางอีกหลาบบท
...............................................
นั่นถ้าใช้คำว่า...เฮ้ย รำคาญ จะนอนแล้ว
คงมีมหากพย์ หลายตอนแน่ ๆ 
..............................................
ความอดทนของคนต่างกัน
ความเกรงมจของคนก็ต่างกันค่ะ
comment75-2:ผู้ชายง่ายๆครับ ทำอะไรบางทีก็ไม่ค่อยนอยด์ ไม่ค่อยโกรธแต่จะงงๆ
comment75-3:75-1 ถึงบอกว่าหยุมหยิมแบบผู้หญิงๆไงครับ ผมอยู่หอกับเพื่อนตั้งแต่ปี1จนจบ ประโยคนี้พูดปุ๊ป ปิดไฟ ทุกคนเชื่อฟัง ไม่มานั่งงุ้งงิ้งในเฟซบุค
ถ้ามีคราวหน้าก็ไม่ต้องมา ไม่ติดใจหรือนั่งดราม่าเจ็บแค้นต่อ แต่ถ้าเจอข้างนอกคือเตะบอลกันปกติ
comment75-4:เราถึงชอบนิสัยผู้ชายส่วนมากอ่ะค่ะ คือไม่จุกจิก ไม่ดราม่า เว้นพวกผู้ชายบางพวกที่ดราม่าได้เรื่อยๆก็มีนะคะ เรายังสังเกตเลยว่านิสัยเรากับสามี มองเรื่องเดียวกันบางครั้งคนละมุม เราเลยได้เรียนรู้ว่า เรื่องที่เราว่ามันใหญ่โตแต่ถ้ามองให้มันเล็กมันก็เล็กได้เช่นกัน ลดความกวนใจไปได้เยอะแยะ เรื่องเหล่านั้นมักเป็นเรื่องทำให้รำคาญใจแต่โดยเนื้อหาของเรื่องนั้นมันไม่ค่อยจะมีอะไรเลยอ่ะค่ะ  ตอนนี้นิสัยที่ว่าแต่ก่อนก็ผู้ชายมากแล้ว พออยู่กับสามีนิสัยยิ่งแมนมากกว่าเก่า5555
comment76:โอยยย เห็นกระทู้แล้วทนไม่ไหว ต้องล็อคอินเข้ามาเล่า

เรารู้จักกับเพื่อนต่างชาติ (หัวดำ) สมัยที่ทำงานอยู่เมืองนอกด้วยกัน 
พออิฉันย้ายกลับมาอยู่เมืองไทย นางติดต่อมาอยากจะมารักษาผิวหน้าที่เมืองไทย ไอเราก็ไม่ได้คิดอะไร ชวนมานอนคอนโดด้วยกันสิ่ 3 คืนเอง

พอนางมาเราก็ต้องไปไหนมาไหนกับนาง นางไปทำหน้า อิฉันก็ต้องไปนั่งแปลภาษาระหว่างเจ้าหน้าที่กับนาง
คือนางอยากได้ใบเสร็จ ใบรับรองแพทย์ จิปาถะ (แถมเรื่องมากกกก) 
อิฉันก็ต้องช่วยนางทุกอย่าง พานางไปช้อปปิ้ง กินข้าว ทุกอย่างคือแชร์หมดเลยนะ 
มีบ้างที่เลี้ยงนาง ก็คิดว่าเออเพื่อนเนอะ ช่างมันๆ
นางใช้ห้องน้ำที่คอนโดได้เละเทะมาก ขอบ่นหน่อยเหอะ อยู่ๆมันก็รู้สึกอึดอัด แต่ดูนางแฮปปี้มาก

หลังจากจบคืนที่3 นางบินกลับบ้านไป 2-3วันให้หลังนางบอกว่า กำลังจะพาแม่และน้องชายมาเที่ยวกรุงเทพฯเป็นเวลา 5 คืน จองตั๋วเสร็จแล้ว
อิฉันสัมผัสได้ว่านางคงคิดให้อิฉันเอ่ยปากมาพักที่คอนโดไรงี้ แต่ไม่ค่ะ อิฉันไม่ออกปากเชิญชวนใดๆทั้งสิ้นซึ่งนางก็คงรออยู่
เอาล่ะสิ่ มามุกแบบว่าพักที่ไหนล่ะเนี่ย กรุงเทพฯพักที่ไหนดีเนี่ย ไม่คุ้นเลย
อิฉันจึงถาม budget นาง นางตอบมาว่าคืนนึงไม่เกิน 2 พันบาทสำหรับ 3 คน และต้องมีห้องน้ำในตัวด้วยนะ
ก็เลยแนะนำแถวราชเทวี แล้วนางก็จอง

ซวยล่ะสิ่ นี่ต้องพาครอบครัวนางเที่ยวอีก คิดไม่ตกเลยจริงๆ

นางต้องการให้อิฉันพาไปวัดพระแก้ว ซึ่งอิฉันไม่อยากไปเลย ทั้งร้อนทั้งคนเยอะเลยหาข้ออ้างร้อยแปดว่าไม่ว่างพอดี
นางตอบกลับมาว่าไม่เป็นไรงั้นเราจะรอจนกว่าเธอจะเสร็จธุระนะ เอาล่ะสิ จะให้อิฉันพาไปให้ได้
สุดท้ายก็ต้องตากแดดพามันไป เวลาขึ้นแท็กซี่ก็ไม่ค่อยควักด้วยนะ ทั้งแม่ทั้งนาง น้องชายไม่ต้องพูดถึง
พาไปวัดพระแก้ว วัดอรุณ วัดโพธิ์ เยาวราช MBK แทบไม่ควักเงินเลยจ้าาา ไม่ซื้อ ไม่ช้อปใดๆทั้งสิ้น
แทบไม่กินด้วยนะ ขุ่นแม่นางงกมากค่ะ น้ำสักขวดยังไม่คิดจะควักซื้อให้อิฉันดื่มเลยค่ะ กูพามาเที่ยวนะเนี่ย

เป็นครอบครัวที่แทบจะไม่ใช้เงินเลยค่ะ เหมือนมาดมหมอนที่โรงแรมแล้วก็ดูผู้คน ดูของ เค้าบอกว่ากรุงเทพฯของแพง

ขุ่นแม่นางบอกว่ากรุงเทพฯนี่อันตราย น่ากลัว ไม่มีอะไรให้ช้อปปิ้ง โอ๊ยยย อยากเถียงใจจะขาดค่ะขุ่นแม่

ยังๆหลังจากนั้นอีก 1 สัปดาห์เพื่อนเราติดต่อมาจะเมืองไทยเพื่อที่จะไปหาหมอรักษาหน้า เพราะคุณหมอนัดทุกๆ2อาทิตย์
เราก็บอกไปว่าไม่ว่าง อยู่ต่างจังหวัด ไม่ได้อยู่กรุงเทพฯพอดี
เราก็คิดว่านางจะบินมาหาหมอ แต่เปล่าเลย นางก็อ้างว่าตั๋วเต็มไปไม่ได้และ ซึ่งเป็นอยู่แบบนี้ได้ประมาณ 4-5ครั้ง อ้างเหมือนเดิมตั๋วเต็ม ถ้าเราบอกว่าไม่ว่างนะ

หลังจากนั้นเรารู้สึกกับเพื่อนไม่เหมือนเดิมอีกเลยนะ รู้สึกแย่มาก
เวลานางส่งข้อความมาหา นี่แทบจะไม่เปิดอ่านอีกเลย

เสียความรู้สึกไปแล้ว บั๊ย
comment77:เราโดนมาแล้วค่าา เมืองไทยนี้แหละ ลูกพี่ลูกน้องแม่มาจากต่างจังหวัด ตอนแรกขอพัก2-3 วัน ไปๆมาๆ 2-3 อาทิตย์ เราต้องวิ่งให้เกือบทุกอย่าง ข้าวต้องทำให้ เวลาเขาจะไปไหนต้องไปส่ง ไม่ยอมนั่งแท็กซี่บอกว่ากลัวแท็กซี่พาวน อยู่บ้านเปิดแอร์ 24 ชม.ขนาดเราอยู่บ้านยังเปิดแค่ 2-3 ชม.กินเสร็จจานไม่ล้าง ห้องไม่เก็บ(ให้เขานอนในห้องนั่งเล่น เวลาเเขกเรามาเขาก็ไม่ลุกไปไหน นั่งเป็นพยาน) วันดีคืนดีอยู่ๆมีคนแปลกหน้ามาที่บ้าน บอกว่าเป็นเพื่อนเขามาหา แต่...คือข้าวเรา ของกินจากตู้เย็นเรา พาเพื่อนเดินชมบ้านประหนึ่งบ้านตัวเอง เราโวยว่าให้เขาพาเเขกออกไปจากบ้านไม่งั้นจะเรียกรปภ.หมู่บ้าน พอเพื่อนเขากลับ เขาก็เงียบวันรุ่งขึ้นก็ย้ายไปบ้านของลุงแทน ได้ยินมาว่าเอาเราไปนินทาเละเลยว่าไร้สัมมาคารวะ 1 ปีกว่าผ่านมา จะมาขอพักด้วย ขอบายค่ะงานนี้ พอแล้ว เข็ดแล้ว สาบานกะตัวเองว่าจะไม่ให้ใครที่ไหนมาพักอีก
comment78:ขนาดที่ไทยยังไม่อยากให้โผล่มาตอนที่ไม่พร้อมเลยค่ะ ใครมาหาแล้วไม่บอกก่อนนี่โกรธมากนะคะ เพราะตัวเองคงไม่ทำแบบนี้กับใคร นอกจากจะเดือดร้อน ตกรถ มีปัญหา อันนี้เต็มใจค่ะ 

ส่วนต่างประเทศ เพื่อนที่รู้ว่าจะไปนี่จะชวนค้างกันทุกคนค่ะ คือเราไปนี่ไม่เคยไปมือเปล่า หอบน้ำพริก พริกแกง กุ้งแห้งตัวโตๆ ไปฝาก แค่ซื้อที่ไทยก็ยังถือว่าแพง คิดว่าเอาเพื่อความสบายใจ หลายๆ ครั้งถ้าเพื่อนมีแฟน มีสามีที่ไม่เคยสนิทสนมมาก่อนก็ไม่ไปค่ะ พักข้างนอก นัดไปไหนด้วยกันมากกว่า

ล่าสุดมีเพื่อนสนิทเคยอยู่แถวบ้านตอนประถม ตอนนั้นสนิทกันมากๆ แต่ไม่ได้เจอกันสิบกว่าปีแล้ว นางชวนทุกปี ชวนปีละหลายๆ ครั้งอยากให้ไปเยี่ยมที่สวีเดน จะต้องใช้เอกสารทำวีซ่าอะไร ยังไง ตัวนางกับแฟนจะช่วยทุกอย่าง แล้วบอกให้มาเต็มๆ เดือนเลย

เราก็พูดตรงๆ เลยว่าถ้าไป เต็มที่ก็คงอาทิตย์เดียว แล้วก็คงไม่กวนอะไรมาก ปั่นจักรยานเที่ยว เข้าเมืองอะไรเอง แล้วก็บอกให้เพื่อนคิดให้ดีๆ หน่อย ชวนใครไปค้างนานขนาดนั้น เพราะคนเราไม่เจอกันนาน นิสัยก็เปลี่ยนไป เดี๋ยวจะกลายเป็นอึดอัดเอาซะเอง แล้วถ้าใครมาขอค้างด้วยนานๆ ขนาดนั้นก็ให้คิดไว้ก่อนเลยว่าเป็นคนไม่มีความเกรงใจ ... ใครกันจะไปอยู่บ้านคนอื่นนานขนาดนั้น
comment79:จขกท.รู้จักมา 30 ปีแล้วมาขอ  ...... ของเรา เจอหน้ากัน 3 วัน

วันแรกที่เจอ เค้าบอกว่าจะไม่มีที่พัก 3 วัน เราเลยเสนอให้มาพักกับเราได้
แล้วด้วยเหตุฉุกเฉิน ทำให้เราต้องหาที่พักตอนกลางดึกในวันแรกนั้น  (เค้ารู้เลยเสนอให้เราไปพัก)
วันที่ 3 ที่เจอ เค้าพูดยิ้มๆว่ามีการเปลี่ยนแปลงนิดหน่อย จากเดิมที่เคยขอพัก 3 วัน ขอเปลี่ยนเป็นจะขอมาพักกับเราแบบไม่มีกำหนด (มากกว่า 1 เดือน แต่ไม่ระบุว่านานแค่ไหนยังบอกไม่ได้)

พอเราปฎิเสธ เราโดนว่าแล้งน้ำใจ กระแนะกระแหนสารพัด แล้วอ้างว่าอุตส่าห์ให้เราพัก 1 คืนยังให้ได้ 
ที่บ้านเรารู้ ว่าเราหนักมากที่ไปพักกับเค้าในวันฉุกเฉินนั่น บอกว่าของฟรีน่ะคือของแพงที่สุดในโลก
เข็ดจนตายค่ะ ......
comment80:คนไทยส่วนใหญ่เขามักตีความประโยคทึ่ว่า น้ำพึ่งเรือเสือพึ่งป่า ผิดค่ะ...
ซะส่วนใหญ่เบียดเบียนมากกว่าถ้อยทีถ้อยอาศัย

เอาที่เจอในประเทศก่อนเเล้วกัน
น้าจะกลับต่างจังหวัด ซึ่งน้าไม่มีบ้านที่นั้น
ครอบครัวเรามีบ้าน 3 หลังยินดีให้พักเลยค่ะ
บังเอิญว่า บ้านที่เปิดให้นอนกะเมียอ่ะ น้ำไม่ไหล
เลยต้องมานอนบ้านที่เราอยู่ประจำ
เพราะอีกหลังมันไกลจากตัวอำเภอ ดึกมากแล้วด้วย
บ้านนี้ดั๊นมีแค่ 2 ห้องนอน น้องชายนอนกะแม่พ่อ เรานอนคนเดียว แม่ก็แบบเอ้อนะ เขาผัวเมียควรมีห้องพักรโหฐานหน่อย จะให้นอนห้องรับแขกตัวน้าก็คงไม่ยอม
เราเลยต้องไปนอนห้องเดียวกะแม่กะน้อง
ผลคือ น้าเคี้ยวหมากฝรั่งป้ายไว้ข้างเตียงเราเต็มเลยค่ะ เราทำความสะอาดห้อง แกซุกถุงยางไว้ใต้ฟูก1ชิ้น บนช่องหัวเตียงเราอีก1ชิ้น ตอนนั้นร้องไห้เลย รังเกียจมาก เราโคตรจะเป็นคนหวงพื้นที่ส่วนตัวมาก นี่ก็ไม่ได้อยากยอม จำใจเห็นว่าเเค่คืนเดียว อือหือออ 
สกปรก จะมีโรคอะไรติดมาไหม ทนไม่ได้ขอแม่เปลี่ยนฟูกใหม่เตียงใหม่เลยค่ะ 
ใช้ห้องน้ำไม่ล้างสบู่อีก แบบ... มักง่ายแบบนี้ไง เลยยังไม่มีอะไรเป็นชิ้นเป็นอัน เราด่าเลยค่ะ รับไม่ได้ ประกาศก้องใครจะมานอน นอนหน้าตู้เย็นไปเลย!!!!!!!

ญาติแฟนค่ะ เคยเจอกัน2ครั้ง เขามาทราขว่าเรามีคอนโดว่างอยู่ จะขอให้ลูกมาอยู่ฟรี 
ฟรีแบบข้าวตัองเลี้ยง ค่าน้ำค่าไฟเราต้องจ่าย
บอกว่า แหม...มีตังค์ก็ช่วยๆกันหน่อย อือหือออออออ 
ล่าสุดเราซื้อครีมแบรนด์ดังยี่ห้อนึงเปํนของขวัญแม่แฟน
นางมาเจอ... นางโทรหาเรา บอกซื้อมาให้หน่อย เดี๋ยวเอาเงินให้ เราก็หาซื้อไปให้ก่อนค่ะ ทั้งชุดเกือบ7พัน นางบอกมีแค่3พันอ่ะ เอาแค่นี้ได้ไหม 
Ehaaaa ออกมาสุดเสียงเลยค่ะ เราเลยบอกถอดสร้อยที่คอมา 2 สลึงรวม3พัน ได้พอดี รวมค่าเหนื่อยด้วย ตะนี้นางว่า งั้นไม่เอาเเล้ว เราเลยเดินเอาไปให้ป้าคนสติไม่ดี หน้าบ้านเลยค่ะ หนูให้ค่ะป้า เอาไปขายตีอได้นะ... 
โมโหก็โมโห เสียดายก็เสียดาย แต่อยากหักหน้านางมาก!!!! คุ้มค่าความเสียใจอยู่
คือเราก็ยุ่งมาก ไม่มีเวลาจะเด้นห้างนักหรอก นางก็อยู่ต่างจังหวัด โทรจิกเราเช้าเย็น เช้าเย็น สรุปสุดท้ายด้วยประโยค " มี3พันเอาแค่นี้ได้ไหม "

เราเป็นคนใจนักเลงระดับนึงค่ะ ให้คือให้ ไม่คือไม่ เจอมาเยอะเจ็บมาเยอะ ไอ้เราก็ไม่ได้รวยล้นฟ้าหรอก แต่เห็นว่าลำบากจริงๆเราก็อยากช่วย นี่เหมือนเจอปลิงมีแต่ดูดเอาดูดเอา 
ขี้เหนียว เห็นแก่ตัวเเล้วไม่พอ หน้าด้านไม่มียางอายด้วยนี้สิ มีดีที่ปาก ใส่สีเทสี หว่านล้อมคนไปทั่ว 

สังคมในต่างจังหวัด ยังมีแบบนี้อยู่เยอะมากค่ะ
เขาไม่ค่อยคิดเยอะ คิดแต่คนนี้มี เขาใจดี
ไม่ค่อยคิดว่าเขามี...ยังไงมันก็ต้องมีวันหมด
5555555 เก็บกด นี่ยังไม่ได้เล่าตอนเราไปทำทีสิสที่โตเกียวเลยค่ะ ช้ำมาก เพื่อนของเพื่อน เพื่อนของเพื่อนของแฟนเอย รู้จักมักคุ้นกะเราขึ้นมาเชียวววววว

ประเภทแอดเฟสมาดึกๆ แสร้งถามว่าเรียนนี้นั้นอยู่ใช่ไหม ว่างไหมล่ะช่วยแปลบทความนี้ให้หน่อย ส่งภาพมาพรึบ!!  เอาพรุ่งนี้เช้านะ มีส่งตอน10 โมง อือหือออออ เราก็นะ ...
แกงานรีบอ่ะ เราคิดบรรทัดละ5บาทนะ. แกสะดวกโอนเงินให้เราเลยไหมล่ะ เราได้รีบทำให้ รึจะโอนตอน 8 โมงก็ได้นะ พอเงินเข้าเราจะส่งงานให้ 

จากนั้นเหล่านางก็หายตัวไปจากเฟสเรา มีเตตัสด่าเราด้วยนะคะ โอ้โหววว ทักมาเที่ยงคืนบทความหอยอะไรไม่รู้มีเป็น10หน้า ศัพท์เฉพาะไปอีกกกกกก นี่เสียเวลานอนควรได้ค่าตอบแทนไหม?!!
comment81:คนสองกลุ่มปะทะกันเป็นระยะ มิหนำซ้ำยังมีการล้ำเส้นบางครั้ง

ผมเป็นคนกลุ่มที่โรคส่วนตัวสูง อ่ะ ไปเที่ยวไหนนอนโรงแรมแล้วมาเจอกัน
ไม่ชอบนอนบ้านคนอื่น กลัวของเค้าเปื้อนของเค้าพัง ไม่สบายใจเลยนอนไม่สนุก
เข้าห้องน้ำบ้านคนอื่นก็ไม่สบายใจ 55

เวลาคนอื่นมานอนบ้านเรานี่กังวลทุกนาทีว่าเค้าจะไม่แฮปปี้ ไปนอนบ้านคนอื่นก็ไม่สนุก
พี่สาวเคยมานอนคอนโดมีสองห้องนอน ตอนเช้าตื่นมาปิดแอร์แบบกดทีเดียวมันไม่ปิดบางที
เราก็ผิดเองไม่เช็ค ไปทำงานเลยครัช กลับมาอีกวันห้าทุ่ม แอร์ยังเปิดอยู่ เอิ่ม ทุกทีข้อยเปิดแค่คืนละสามสี่ชั่วโมง
วันนั้นล่อไป สี่ทุ่มเมื่อวานยันห้าทุ่มอีกวัน นอนสตอป ไม่เคยอ่ะกลัวแอร์พัง

เพื่อนคนนึงเป็นกลุ่มแรกแบบใครมาก็พาเที่ยวไม่หยุด ไปไหนก็อยากให้คนไปด้วย ตอนอยู่ต่างประเทศ ขนาดเราไปเที่ยวนอนโรงแรม ยังกดดันให้ไปนอนที่อพาร์ตเม้นท์คืนนึง เพราะเหงา ป๊าด
ไปก็คุยๆแล้วนอน ไม่เห็นสนุกเลย 55

ปรากฏมาเมืองกลับมาเมืองไทย ไอ้เราอยู่คอนโด เพื่อนบอกว่าอยู่บ้านไม่มีอะไรทำ ทำท่ามานั่งเล่นที่คอนโดกลางเมืองละกัน แบบนั้งไปเรื่อยๆกินข้าวกินน้ำ อ่านหนังสือมีอะไรก็คุยกัน 
ขนลุกซู่เลย รีบแบบว่าเอิ่ม คือปกติหวงเวลาส่วนตัวสุดดดดดด

ไม่ได้เข้าใจกันเล้ย
comment82:อ่านประสบการณ์ของแต่ละคนแล้วแบบสุดยอดเลย เจอแต่คนหน้าด้านอย่างนึกไม่ถึงมาก่อน
comment83:โชคดี ที่เราไม่เคยเจอพวกคนที่ไม่รุ้จักเกรงใจใครแบบนี้
อาจจะเพราะหน่วยงานที่ให้ทุนเรา เขามีระเบียบเคร่งครัดมาก
ถ้าใครเอาคนอื่นมาพักอยู่ด้วย คนที่ได้รับทุน(เจ้าของห้อง)จะโดนระงับทุนและส่งกลับทันที
comment84:โดนเหมือนกัน แต่เราปฏิเสธหมด เพื่อนก็เพื่อนเถอะมันไม่สะดวกจริงๆ
comment85:เราเพิ่งเจอมาหมาดๆเลยค่ะ 2 กรณี
1. อันนี้เราเต็มใจช่วย โฮสต์แฟมที่เราเคยไปแลกเปลี่ยนสมัยมัธยมเค้าจะมาเที่ยวไทย บอกก่อนล่วงหน้า2เดือน เราเลยชวนเค้าเองมาอยู่บ้านเราสิ ห้องนอนเราเตียงคิงส์ไซส์ ว่างด้วยเพราะเราเรียนมหาลัยไกลบ้าน เราอยู่หอ แล้วเราก็เคลียกับเค้าตรงๆว่าเค้ามาช่วงนั้นเราเปิดเทอมนะ เราไม่ได้อยู่บ้านเทคแคร์ เค้าก็โอเค บอกว่าขอลองหาโรงแรมอยู่ก่อน ถ้าไม่มีจริงๆค่อยขอไปอยู่นะ เราโอเคมาก เต็มใจมากเพราะตอนไปแลกเปลี่ยนเค้าดูแลเราอย่างดีตลอดครึ่งปี

2. อันนี้ไม่โอเคมากๆ นี่คือช่วงปิดเทอมของมหาลัย เพื่อนที่มอเราคนนึงหอเค้ามีปัญหามาพักช่วงเรียนซัมเมอร์ไม่ได้ จึงมาขออยู่หอเรา ซึ่งเราไม่อยู่เราไปเรียนซัมเมอร์ที่ตปท. เราไม่มีเมท เลยฝากของไว้ที่หอ เสียค่าฝากเดือนละ2,000บาท แต่เราบอกเพื่อนว่า จะอยู่ไหมเดะเราไปทำเรื่องเปลี่ยนเป็นอยู่ช่วงซัมเมอร์ให้ แต่หอเราแพงนะ รวมค่าหอ ค่าน้ำ ค่าไฟ ค่าส่วนกลางเดือนละหมื่นกว่าบาท เพื่อนบอกว่าแพง ขอจ่ายแค่ค่าน้ำค่าไฟได้ไหม เราด่าเพื่อนไปเลยค่ะ จะบ้าหรอ ค่าหอเราอย่างเดียว7,500 ค่าส่วนกลาง500 เราต้องจ่ายทั้งๆที่เราไม่ได้อยู่ เธอมาอยู่หอเราเธอจ่ายแค่2,000 ซึ่งถ้าเทอไม่อยู่ เราก็เสียแค่2,000ตอนไปต่างประเทศ เราโมโหมากค่ะ ขนาดปีที่แล้วเพื่อนโรงเรียนที่อยู่กลุ่มเดียวกันตั้งแต่ม.ต้น-ม.ปลายจะมาเรียนซัมเมอร์ที่นี่(มหาลัยเรามีหลายสาขาหลายจังหวัด บางตัวเปิดแค่สาขาเดียวก็ต้องเดินทางเอา) เขายังมาขอแชร์ครึ่งๆกับเราเลย(ปีที่แล้วเราเรียนซัมเมอร์ที่มอ) นี่เพิ่งรู้จักกันที่มหาลัย อยู่กลุ่มเดียวกันจริง แต่สนิทกันน้อยที่สุด
พอเราปฏิเสธไปเขาก็ไปถามคนอื่นต่อค่ะ ยังไม่รู้ว่ากรรมจะไปตกที่ใคร
comment86:เพื่อนเราเจอเด็กทุนป.เอก มาขออยู่ด้วยค่ะ สองเดือน เพราะจบไม่ตามกำหนดทุน
นางไม่จ่ายอะไรเลย ค่าไฟ ค่าบ้านไม่ช่วย พอทวงไปทางญาติ ดันนิสัยแย่เหมือนกัน 
หาว่าเพื่อนเรางก นอกจากจะไม่ช่วยจ่ายแล้ว ของกินของใช้ยังเอาไปอีก ด้านจริงๆ
พอเพื่อนพูดตรงๆ บอกจะจ่ายให้ห้าพันให้ส่งบัญชีมา ป่านนี้ยังเงียบ 
การศึกษาไม่ช่วยอะไรทั้งบ้าน รายละเอียดมีมากกว่านี้อีก ยังอยากให้เพื่อนมาแชร์เลย นางบอก กรวดน้ำไปแล้ว
comment87:ขอฝากไว้ค่ะ 
พอดีตามเพจ " หอจดหมายเหตุพุทธทาส อินทปัญโญ "
วันนี้ในเพจได้โพสคำสอนของท่าน ป.อ. ปยุตโต ที่ตรงใจดีแท้

ตามนี้ค่ะ ...

เมื่อใดความสัมพันธ์ระหว่างมนุษย์ไปส่งผลกระทบเสียหายต่อธรรม คือ ทำให้เสียหลักการแห่งความเป็นจริง ความถูกต้องดีงาม ความสมตามเหตุผล ความชอบธรรม ความเป็นธรรม เช่น ผิดกฎหมายหรือกติกาสังคม เราต้องหยุดช่วยเหลือ เพื่อให้เขารับผิดชอบต่อธรรม นี่คืออุเบกขา เพราะฉะนั้นอุเบกขาจึงเป็นตัวคุมหมด ทำให้สามข้อแรกมีขอบเขต

เมตตา กรุณา มุทิตา จะเลยขอบเขตไม่ได้ เมื่อช่วยกันไปถ้าจะละเมิดหลักการ ละเมิดกติกา ละเมิดความเป็นธรรม ต้องหยุด เราเลยแปล "อุเบกขา" ว่า เฉย หมายความว่าเฉยต่อคนนั้น ไม่ช่วย (ในทางที่ผิด) ในภาษาบาลีท่านอธิบายว่าไม่ขวนขวาย (ที่จะช่วย) เหมือนกับบอกว่าฉันไม่เอากะคุณละนะ

เราช่วยเหลือกันตลอดเวลา โดยมีเมตตา กรุณา มุทิตา แต่ถ้าจะทำให้เสียหลักการ เสียความเป็นธรรมฉันต้องหยุด ฉันไม่เอากับคุณแล้วนะ กฎต้องเป็นกฎ ตรงนี้เรียกว่าอุเบกขา

ป. อ. ปยุตฺโต
comment87-1:มาตามอ่านเรื่อยๆ ที่เราเจอเรื่องเล็กไปเลย
