title:แฉความชั่วของบริษัทแห่งหนึ่งที่เอารัดเอาเปรียบลูกจ้าง
comment:สวัสดีค่ะ วันนี้เราอยากจะมาบอกเล่าประสบการณ์การต่อสู้กับบริษัทชั่วๆ แห่งหนึ่งที่เราเคยทำงานอยู่ที่นั่น การประสบอุบัติเหตุของเราทำให้เราตาสว่างและทำให้เราค้นพบกลโกงของมัน เราขอยืนยันว่าทุกสิ่งทุกอย่างที่เรากำลังจะเล่าเป็นความจริงทั้งหมดและเราจะไม่ถอดล็อกอินเพื่อยืนยันความบริสุทธิ์ใจของลูกจ้างธรรมดาๆ คนหนึ่งที่ถูกเอาเปรียบมาตลอด 4 เดือน

เราเริ่มงานที่บริษัทนี้ในตำแหน่ง "นักแปลและประสานงานต่างประเทศ" ค่ะ วันแรกที่เข้ามาทำงานคือวันที่ 13 ก.ค. ในสัญญาการจ้างงานและในเอกสารค้ำประกัน (เค้าเรียกร้องให้เราพาคนมาค้ำประกันด้วยค่ะ) ระบุชัดเจนว่าเราจะทำงานกับเค้าในฐานะพนักงานประจำ ทำงานจันทร์-ศุกร์ 09:00-17:30 น. เราทำงานด้วยความตั้งใจ ผลงานก็มีให้เห็นอยู่เรื่อยๆ ได้รับคำชมจากเจ้านาย ลืมบอกไปว่าที่นี่โปร 6 เดือนค่ะ นานที่สุดที่เราเคยเจอ นอกจากโปรจะนานแล้วยังกดเงินเดือนด้วย ซึ่งเราไม่ได้เจอคนเดียว แต่เราก็ยอมรับสภาพตรงนั้นเพราะเรายอมรับข้อเสนอของเค้าตอนที่เซ็นสัญญาไปแล้ว จุดพลิกผันอยู่ตรงนี้ค่ะ

วันศุกร์ที่ 13 พ.ย. ที่ผ่านมา ขณะที่เรากำลังเดินทางกลับบ้าน เราประสบอุบัติเหตุค่ะ เรานั่งซ้อนมอเตอร์ไซค์แฟนกำลังจะเข้าบ้าน ปรากฏว่ารถมอเตอร์ไซค์อีกคันพุ่งมาจากไหนไม่รู้ชนเรากับแฟน โชคดีที่เราสวมหมวกกันน็อคทั้งคู่ ไม่งั้นอาจจะสาหัสกว่านี้ เรากระดูกข้อมือหัก ต้องได้รับการผ่าตัด ในขณะที่แฟนเราต้องผ่าตัดกระดูกนิ้วเท้า ส่วนคนชนหนีไปได้ เมื่อเราไปถึงโรงพยาบาล เจ้าหน้าที่เข้ามาสอบถามเรื่องสิทธิประกันสังคม จุดพีคอยู่ตรงนี้ค่ะ เราให้เค้าตรวจสอบให้พบว่าประกันสังคมเราขาดไปหกเดือน ซึ่งเทียบเท่ากับระยะเวลาที่เราออกจากที่ทำงานเก่าและเริ่มทำที่ใหม่ (เราทำงานที่ใหม่ครบ 4 เดือนพอดีในวันเกิดเหตุ) โรงพยาบาลที่เราเข้ารับการรักษาเป็นโรงพยาบาลเอกชนค่ะ เป็นโรงพยาบาลที่ใกล้บ้านที่สุด ครอบครัวเราตัดสินใจให้เราเข้ารับการรักษาที่นั่น เรานอนอยู่ ICU ทั้งคืน ได้รับการผ่าตัดในตอนเช้า ค่าใช้จ่ายทั้งหมดเกินครึ่งแสน ส่วนแฟนเราถูกส่งไปอีกโรงพยาบาลหนึ่งที่เค้ามีสิทธิอยู่ที่นั่นค่ะ																																	   แก้ไขข้อความเมื่อ 20 พฤศจิกายน 2558 เวลา 07:12 น.
comment1:พอเราออกจากโรงพยาบาล เราเริ่มดำเนินการเรื่องสิทธิประกันสังคมของเราทันที เราเคยมีประสบการณ์ทำงานมาก่อน เรารู้ว่าพนักงานทุกคนต้องได้รับสิทธิตรงนี้ แต่เนื่องจากเราไม่เคยมีโอกาสได้ใช้มันเลยทำให้พลาดไป ปล่อยให้เวลาล่วงเลยไปถึง 4 เดือนจนเข้าเดือนที่ 5 ถึงเพิ่งรู้ว่าบริษัทเราไม่ทำเรื่องให้ เราแปลกใจมากเพราะเราไม่เคยได้รับเงินเดือนเต็มเดือน (ที่นี่ไม่มีสลิปเงินเดือนให้ด้วย แต่จะให้หนังสือรับรองการหักภาษีมาให้ทุกเดือน) เราคิดว่าเค้าหักประกันสังคมให้เราตามปกติ แต่ไม่ใช่เลยค่ะ เค้ายังเอาเปรียบเราอีกเรื่องหนึ่งซึ่งก็คือเรื่องภาษี เราจะขออธิบายหลังจากจบเรื่องประกันสังคม

ต่อเรื่องประกันสังคม เราปรึกษาครอบครัวและสอบถามเพื่อนแก๊งเดียวกันในที่ทำงาน มีคนหนึ่งเข้ามาทำงานใกล้ๆ กับเรา อายุงานประมาณ 5 เดือนเหมือนกัน เค้าก็ยังไม่ได้ประกันสังคม เราโทรไปหากรมแรงงานในวันจันทร์ที่ 16 พ.ย. เล่าเรื่องทั้งหมดให้เค้าฟัง จากนั้นเราก็โทรไปร้องเรียนที่ประกันสังคม เจ้าหน้าที่รับเรื่องของเราและบอกว่าจะรีบติดต่อไปที่เขตที่รับผิดชอบค่ะ ก่อนหน้าที่เราจะโทรไป เราได้ส่งข้อความไปถาม HR บริษัท เค้าก็แถมาว่าบริษัทจะทำประกันสังคมให้เมื่อครบโปร 6 เดือน ซึ่งสิ่งที่เค้าพูดและสิ่งที่เค้าทำมันผิดกฎหมายค่ะ บทสนทนาตามรูป

[Spoil] คลิกเพื่อดูข้อความที่ซ่อนไว้
comment2:และเค้าไม่ได้ทำกับเราคนเดียว เค้าทำกับพนักงานทุกคนในบริษัทค่ะ เพื่อนในแก๊งคนอื่นๆ ที่ทำงานมาปีกว่าก็บอกว่าเค้าเองก็เพิ่งได้ประกันสังคมหลังผ่านโปร 6 เดือน พี่คนหนึ่งที่เพิ่งลาออกไป เค้าทำงานที่นี่มาหลายปี เค้าบอกว่าเค้าได้ประกันสังคมหลังจากผ่านไปหนึ่งปี พวกเค้าไม่รู้เรื่องอะไรพวกนี้เลยค่ะ มันทำให้เรารู้ว่าคนส่วนใหญ่ไม่มีความรู้เรื่องกฎหมายแรงงาน ทำให้ถูกนายจ้างชั่วๆ เอาเปรียบโดยไม่รู้ตัว ในวันนั้น HR รีบโทรมาหาเราเลยค่ะ บอกว่าเนี่ยจะรีบดำเนินการให้ น่าจะบอกพี่ตั้งแต่วันที่เกิดเหตุ ขอโทษนะคะ เราประสบอุบัติเหตุ ต้องเข้ารับการผ่าตัด จะเอาเวลาไปบอกตอนไหนคะ เราสวนกลับไปว่า "คงไม่มีปัญหาตั้งแต่แรกถ้าบริษัททำตามกฎหมาย" เราพูดเรียบๆ แค่นั้น

เมื่อวานซึ่งก็คือวันอังคารที่ 17 พ.ย. เพื่อนๆ ที่ทำงานเรามาเยี่ยมที่บ้านค่ะ HR ตัวดีก็ฝากเอกสารมาให้กรอกด้วย เราเช็คกับเพื่อนคุณป้าเราที่ทำงานอยู่ที่ประกันสังคมจนแน่ใจว่ามันจะไม่เล่นตุกติกอะไรอีก (บริษัทนี้ขึ้นชื่อเรื่องพวกนี้มากค่ะ พวกมันยังทำไว้อีกหลายเรื่อง) คุณป้าช่วยเรากรอกและจัดเตรียมเอกสารที่จำเป็นต่างๆ ให้น้องสาวเราเอาไปให้บริษัทวันนี้ค่ะ วันนี้เราก็โทรไปคุยกับประกันสังคมมาอีกรอบ เค้าบอกเดี๋ยวจะมีการลงพื้นที่ไปตรวจสอบ ขอให้โชคดีนะคะ

อีกเรื่องหนึ่งที่เค้าทำกับเราไว้เจ็บแสบมาก คือเรื่องภาษีค่ะ เราเอาหนังสือรับรองการหักภาษีให้คุณป้าดู คุณป้าทำงานทางด้านบัญชีมาหลายสิบปีเลยมีความรู้ความเชี่ยวชาญทางด้านนี้ คุณป้าบอกว่าเค้าหักภาษีเรา 3% เป็นค่าจ้างบริการ ไม่เข้าระบบเงินเดือน เหมือนเราเป็น freelance ให้เค้าค่ะ ซึ่งมันผิดจากที่เราตกลงกันไว้ เราสมัครเข้ามาทำงานในตำแหน่งพนักงานประจำค่ะ ในสัญญาการจ้างงานและเอกสารค้ำประกันก็ระบุไว้ เรื่องนี้เราก็ไม่ได้โดนคนเดียว เพื่อนในทีมทุกคนโดนหมด ในช่วงโปร 6 เดือน มันยัดเยียดสถานะ freelance ให้กับเราเพื่อหลีกเลี่ยงการจ่ายประกันสังคม เราจัดการโทรไปร้องเรียนที่กรมสรรพากร โทรไปวันเดียวกับวันที่โทรไปหากรมแรงงานและประกันสังคมค่ะ กรมสรรพากรรับเรื่องไว้แล้วและส่งเรื่องต่อไปยังเขตที่รับผิดชอบเพื่อทำการตรวจสอบ ขอให้โชคดีอีกเช่นกัน 

ยังมีเรื่องเลวๆ อีกมากมายที่บริษัทนี้ทำไว้ เราไม่อยากให้ใครต้องเจอกับเรื่องแบบนี้ ตอนนี้มีเราคนเดียวที่กำลังสู้ เพราะคนอื่นไม่รู้เรื่องกฎหมายแรงงาน หลายคนก็ทำมานาน โดนเอาเปรียบแบบไม่รู้ตัว หลายคนก็กลัว เรามั่นใจว่าพวกมันจะทำแบบนี้ต่อไป ตราบใดที่ยังไม่มีคนลุกขึ้นมาสู้ ตราบใดที่พนักงานยังไม่ตระหนักถึงสิทธิของตัวเอง เราทำได้เพียงเรียกร้องสิทธิของเราและหวังว่ากระทู้นี้จะเป็นอุทาหรณ์ เป็นแรงกระตุ้น เป็นแรงผลักดันให้เพื่อนๆ พนักงานทุกคนต่อสู้กับความอยุติธรรม และขอให้อย่ามีใครหลงไปทำงานที่นี่อีกเลย
comment2-1:ยืมรหัสแฟนมาล็อคอินนะคะ
คือเพิ่งไปอบรมกฎหมายแรงงานเมื่อวันอังคารที่ผ่านมาสดๆร้อนๆเลยอยากมาแชร์ความรู้ หวังว่าจะเป็นประโยชน์กับ จขกท.นะคะ 
1.การจ้างงาน ไม่ว่าจะมีสัญญาจ้างหรือไม่มี ให้ถือเป็นการจ้างงานทุกกรณี หากไม่มีเอกสารใดๆมายืนยันให้นำพยานบุคคลมายืนยันได้
2.ประกันสังคม บริษัทต้องแจ้งเข้าให้พนักงานภายใน30วันนับแต่วันเริ่มงาน
3.การค้ำประกัน หากหน้าที่ไม่เกี่ยวกับความเสี่ยงต่อทรัพย์สินเงินทองของบริษัท ไม่ต้องทำสัญญาค้ำประกัน
4.หากข้อความใดในสัญญาจ้างขัดต่อกฎหมายแรงงาน ให้ถือว่าเป็นโมฆะ
ที่พอนึกออกว่าน่าจะมีประโยชน์กับจขกท.บ้างนะคะ 
พิมพ์ในโทรศัพท์ลำบากนิดหน่อย แต่ด้วยความเป็นหัวอกคนทำงานเหมือนกัน แล้วก็เป็นHRที่ยอมไม่ได้กับเรื่องเอารัดเอาเปรียบลูกจ้างแบบนี้ ก็เลยรีบมาตอบแบบด่วนจี๋ 
ขอให้ จขกท.โชคดีนะคะ
comment2-2:ข้อมูลเป็นประโยชน์มากเลยค่ะ ขอบคุณมากนะคะ
comment2-3:เสียดาย HR ผมไม่เป็นแบบคุณ 555+
comment2-4:ถ้าจะฟ้องร้องเรื่องเงินเดือน เรื่องงาน ไม่ต้องแจ้งความนะคะ เพราะหลายขั้นตอน ไปร้องเรียนที่ศาลแรงงานกลาง แถวหัวลำโพง ได้เลยค่ะ จะมีเจ้าหน้าที่สอบถาม เก็บประวัติและดำเนินการให้ รวดเร็วค่ะ แต่ถ้าเกี่ยวกับเรื่องประกันสังคม ให้ไปร้องเรียนได้ที่ประกันสังคมค่ะ และสามารถเช็คว่าบริษัทส่งประกันสังคมให้เราหรือไม่จากเว็บไซต์ประกันสังคมค่ะ
comment3:ไม่คิดว่าระบบxxxจะห่วยแล้วการบริหารคนจะห่วยอีก Oops !!!
comment4:ในไลน์ HR บอกว่า"จะเอาเข้าประกันสังคมให้หลังจากที่ปรับเป็นพนง.ประจำ ช่วงทดลองงานยังไม่ยื่น" แปลว่าHR รู้อยู่แก่ใจว่าช่วง probation สถานะพนักงานคือ freelance แล้วตอนที่ให้เค้าเซ็นต์สัญญาจ้างแล้วบอกว่าเป็นพนักงานประจำเนี่ย หลอกเค้าชัดๆ แถมทำผิดกฎหมายอีก นอกจากเล่นบริษัทแล้วต้องเล่นHR ด้วยนะเนี่ย
comment4-1:โดนกันถ้วนหน้าค่ะ ทุกคนในทีมเราโดนหมดทุกคน คนที่ทำงานเกิน 6 เดือนไปแล้วเพิ่งได้ประกันสังคมและเปลี่ยนสถานะเป็น full-time
comment5:
comment6:บริษัทอะไรครับ
comment6-1:ไม่สามารถเปิดเผยได้ค่ะ
comment6-2:ที่เน่าๆป่ะครับ
comment6-3:ทำธุรกิจประเภทไหนคะ เครื่องหนัง กระเป๋า รองเท้า สุภาพบุรุษ สตรี รึป่าว
อารมณ์คล้าย ๆ บริษัทที่เราเคยทำเลย
comment7:งานก็หนักมาก ดีนะออกมาก่อน ตอนทำงานอยู่ก็สงสัยเหมือนกัน ทำไมจ่ายเป็นพาร์ทไทม์ ไม่เป็นเงินเดือนแบบปกติ ตอนนี้รู้แล้ว ขอบคุณ จขกท มากๆ สู้ๆ อย่าให้คนโกงลอยนวล
comment8:
comment8-1:ไม่ใช่ค่ะ
comment9:ในเมื่อคิดว่าเราถูกแล้วจะปกปิดชื่อ บริษัทไปทำไมครับ ไม่เข้าใจ 

คุณปิดชื่อบริษัท เขาก็ไม่ดิ้นหรอกครับ

ถ้าเป็นแบบนี้ต่อให้โพสอีกร้อยโพส ก็เท่านั้นครับ 

ยังไงก็ โหวตให้แล้วกันครับ
comment9-1:เรากลัวถูกเล่นเรื่องหมิ่นประมาทค่ะ บริษัทนี้หัวหมอมาก ทำแบบนี้มานาน เพิ่งมีเราที่ลุกขึ้นสู้จริงๆ จังๆ
comment9-2:ผมมองว่ามันเป็นประโยชน์ต่อสังคมนะครับ
comment9-3:เรื่องแบบนี้ไม่ควรบอกชื่อบ. เด๋วจะโดนเล่นงาน
ไม่บอกน่ะดีแล้ว
comment9-4:ถ้า จขกท ถูกฟ้องร้องมีใครจะไปช่วยเขาหรือเปล่าครับ ไอ้ประเภทเชียร์ๆ นี่เลิกเถอะครับ อย่างน้อยบริษัทเลวๆ ก็คงโดน แรงงานเขต หรือสรรพากร ก็น่าจะเข้าไปตรวจสอบ
comment9-5:9-4 ถ้าเราไม่ผิดจริง ไม่เห็นต้องกลัวฟ้องกลับครับ

ผมก็เคยอยู่ บ แย่ๆ 

พอเราฟ้อง มันก็ขู่จะแจ้งหมิ่นเรา สุดท้าย ทำอะไรเราไม่ได้หรอกครับ

ปสก ตรง
comment9-6:จะเอาอะไรมาฟ้องกลับครับ ... ที่บอกว่ากลัวฟ้อง กลัวฟ้อง นี่รู้กฎหมายกันหรือเปล่า?

พูดความจริง = ไม่ผิด

เว้นแต่ว่าคุณใส่ร้ายเกินความจริงน่ะถึงผิด
comment9-7:9-6 ผมเชื่อพี่คนนี้น่ะ  เพราะพี่เขาโดนใส่ร้ายว่า"เล็ก"มาตลอด

"ผม...ไม่เล็กน่ะครับ!!!...."
comment9-8:พูดจริง=ไม่ผิด  แล้วเค้าจะมาเสียเวลาจ้างทนายเสียเวลาขึ้นศาลทำไมในเมื่อมันมีช่องไม่ให้ปะทะโดยไม่จำเป็น  จุดประสงค์ จขกท.คือมาบอกเป็นวิทยาทานให้คนที่ทำงานรู้ตัวไว้จะได้ระวัง  เลิกเถอะเค้าบอกได้แค่ไหนก็แค่นั้น
comment9-9:ขอบคุณ คห. 9-8 ที่เข้าใจเราค่ะ
comment9-10:ถ้าอยากรู้ว่าบริษัทอะไรก็หลังไมค์เอาก็ได้
เป็นเราก็ก็กลัวแบบเชจขกท.เหมือนกัน

ไม่รู้จะเหมือนดาราไหม
ที่ต่อให้เป็นเรื่องจริง ก็ฟ้องหมิ่นประมาณได้อีก
comment9-11:อยากรู้ก็หลังไมท์ไปครับ จขกท.ไม่ผิดแต่เวลามีการฟ้องร้องกันเกิดขึ้นมันเสียเวลาครับใครเค้าอยากจะไปขึ้นศาลบ่อยๆ
comment9-12:พูดความจริงยิ่งผิดนะคะ หมิ่นประมาทชัดๆเลย ทำให้บ.เสื่อมเสีย
comment9-13:ความคิดเห็นที่ 9-12

พูดความจริงยิ่งผิดฐานทำให้บริษัทเสื่อมเสีย คุณไม่รู้กฎหมายแล้วครับ

มาตรา 329 ผู้ใดแสดงความคิดเห็นหรือข้อความใดโดยสุจริต
- เพื่อความชอบธรรม ป้องกันตนหรือป้องกันส่วนได้เสียเกี่ยวกับตนตามคลองธรรม
- ในฐานะเป็นเจ้าพนักงานปฏิบัติการตามหน้าที่
- ติชมด้วยความเป็นธรรม ซึ่งบุคคลหรือสิ่งใดอันเป็นวิสัย ของประชาชนย่อมกระทำ
- ในการแจ้งข่าวด้วยความเป็นธรรม เรื่องการดำเนินการอันเปิด เผยในศาลหรือในการประชุม

ผู้นั้นไม่มีความผิดฐานหมิ่นประมาท

พนักงานบางคนเคยมาแฉว่า บริษัท A ขี้โกงชอบจ่ายเงินเดือนพนักงานช้า 1 เดือน อยู่เป็นประจำยังไม่มีความผิดเลย เพราะการแสดงความเห็นดังกล่าว "เป็นข้อเท็จจริง" ไม่ใช่ยิ่งจริงยิ่งผิดบ้าบอคอแตกอะไร (แบบที่คุณเขาใจ) แถมยังเป็นประโยชน์ต่อสังคม ถามหน่อยจะเข้าข่ายได้ไง?
comment9-14:กลัวโดนฟ้องขี้หดตดหายไปหมดถึงได้เป็นประเทศที่โดนนายจ้างเอาเปรียบอยู่แบบนี้
- เจ้านายไม่ให้ลาป่วย ไม่กล้าบอกใครกลัวโดนฟ้อง
- เจ้านายจ่ายเงินเดือนไม่ตรง ไม่กล้าบอกใครกลัวโดนฟ้อง
- เจ้านายไม่ขึ้นประกันสังคมให้ ไม่กล้าบอกใครกลัวโดนฟ้อง

ต่อไปโดนเจ้านายข่มขืนก็คงไม่กล้าบอกใคร เดี๋ยวบริษัทเสื่อมเสียชื่อเสีย ยิ่งพูดความจริงยิ่งผิด เดี๋ยวโดนฟ้อง?
comment9-15:ยิ่งจริง ยิ่งผิด 
มันเฉพาะเรื่องที่ไม่เป็นประโยชน์ต่อสาธารณะ เรื่องที่คนพูดไม่มีส่วนได้ส่วนเสีย

เช่น เที่ยวไปป่าวประกาศว่าคนข้างบ้านมีชู้
ถ้าคนข้างบ้านเป็นคนธรรมดาสามัญ 
เขาจะมีหรือไม่มีชู้ ก็ไม่ได้สร้างผลเสียอะไรต่อทั้งคนพูด และสังคม
อย่างนี้เข้าข่ายหมิ่น

แต่ไปพูดว่า คนข้างบ้านมีชู้กับสามีตัวเอง
อย่างนี้ไม่หมิ่น เพราะเป็นผู้ได้รับผลกระทบ
comment9-16:ความคิดเห็นที่ 9-15

ถูกต้องครับ
comment9-17:เรื่องนี้เป็นประโยชน์ต่อสาธารณะ 

ถ้า จขกท. พูดความจริง 

จะไม่เข้าข่ายหมิ่น
comment9-18:คนที่เชีย และบอกว่าจะกลัวโดนฟ้องทำไม   ถ้า จขกท โดนฟ้อง รับอาสาเป็นทนาย ไปขึ้นศาลแทนมั้ยครับ   หรือจขกท เค้าต้องสละเวลาวันลาในการไปศาลเอง  เหอะๆๆๆ   ถึงแม้จะรู้เต็มอกว่าไม่ผิด แต่ไม่ใช่พนักงานสอบสวนเค้าสรุปสำนวนตัดสินได้เลย มันมีรายละเอียดอีกตั้งเยอะ  ผมว่าที่จขกท. เค้าพิมพ์มาก็เป็นประโยชน์กับสังคมอยู่แล้ว คุณอ่านเสร็จ คุณก็ตรวจสอบสิทธิ์คุณว่าได้ครบมั้ย   ส่วนบริษัทที่ จขกท ทำงาน ก็คงได้รับการตรวจสอบให้ทำถูกต้องหลังจากนี้  ผมยังไม่เห็นประโยชน์อันใดที่ จขกท เค้าต้องเอาชื่อบริษัทดังกล่าวมาเผยแพร่ เพื่อให้สุ่มเสี่ยง่ตอการโดนฟ้องร้องโดยไม่จำเป็น หรือใครมีเหตุผลดีๆลองเสนอแนะมาครับ ผมจะได้ทราบไว้ ไม่ใช่ยกกันแต่ข้อกฏหมายมา เพื่อ?
comment10:เหมือนสั่งยำวุ้นเส้น แล้วได้ยำมาม่าเลยครับ

[Spoil] คลิกเพื่อดูข้อความที่ซ่อนไว้คน
comment10-1:คนละอย่าง คนละ...

อ่ะแหม่
comment10-2:คนละยำ สินะสินะ
comment11:เหมือนสั่งยำวุ้นเส้น แล้วได้ยำมาม่าเลยครับ

[Spoil] คลิกเพื่อดูข้อความที่ซ่อนไว้คน
comment12:เราว่าถ้ามีหลักฐานเพียงพอ เปิดเผยชื่อบริษัทเลยมั้ยคะ เราช่วยดัน เพราะเกลียดคนโกงมาก
comment12-1:ขอตรวจสอบหลักฐานในมือสักครู่นะคะว่ามีอะไรบ้าง แต่ที่เราไม่มีแน่ๆ คือสัญญาการจ้างงาน เค้าเก็บเอาไปทั้งสองฉบับเลย แต่เอกสารการค้ำประกันน่าจะอยู่ที่คุณป้าเราค่ะ
comment12-2:ปกติสัญญาจ้างเขาจะให้เราเก็บไว้ชุดนึงนะคะ
comment12-3:เค้าไม่ได้ให้เราค่ะ เพื่อนคนอื่นๆ ก็ไม่ได้
comment13:กรมแรงงานช่วยคุณได้คะคะ เพราะบริษัทมีความผิดเต็มๆอยู่ แล้ว
comment13-1:เราติดต่อกรมแรงงานแล้วค่ะเมื่อวันจันทร์ที่ผ่านมา กรมแรงงานให้เราติดต่อประกันสังคมกับกรมสรรพากร ซึ่งทั้งสองที่ก็รับเรื่องไว้แล้ว
comment14:ในหนังสือค้ำประกันการเข้าทำงาน ระบุว่าบริษัทรับเราเข้ามาทำงานในฐานะพนักงานบริษัทค่ะ แต่ในหนังสือการหักภาษี กลับระบุว่าเราเป็น part-time หักเรา 3% เป็นค่าจ้างบริการ
comment14-1:ทำงานไม่เกี่ยวกับเงินๆทองๆต้องค้ำประกันด้วยเหรอ
comment14-2:เรากับที่บ้านก็สงสัยค่ะ ป้าเราเป็นผู้จัดการฝ่ายบัญชีอยู่บริษัทแห่งหนึ่งก็ยังงงว่าทำไมต้องมีผู้ค้ำประกัน
comment15:แต่พอมาดูในหนังสือรับรองการหักภาษี ณ ที่จ่าย กลับระบุว่าเป็น part-time ค่ะ
comment16:พูดถึงค่ายเกมที่ชอบฟ้อง
เคยมีคดี ค่ายเกม winner
ฟ้อง gamer ด้วยนะครับ
ไม่รู้คดีเป็นยังไงบ้าง ผมไม่ได้ติดตามต่อเลย
comment16-1:ขนาดเกมค่ายนี้เรายังไม่ชอบเลย
comment16-2:คดีนี้ ฟ้องไม่ชนะครับ ผู้เล่นฟ้องกลับด้วย แต่สุดท้ายยอมแพ้ครับ ไอ้ที่โดนฟ้องอ่ะเพื่อนผมเอง
บริษัทมันเล่นแง่ ถึงวันนัดแล้วขอศาลเลื่อนนัด เลื่อนทีเป็นเดือนบ้าง ไปต่างประเทศบ้าง จนสุดท้ายเพื่อนผมทนค่าใช้จ่ายไม่ไหว เลยยอม
comment17:ถ้าแชร์ ทู้จะโดนฟ้องไหมนี่
comment18:สู้ๆครับ  เอาให้ถึงที่สุด
comment19:อ่านยาวๆ ความรู้และสิทธิการดูแลของหน่วยงานทั้งนั้น
comment20:อย่าบอกชื่อบริษัทลงกระทู้ เดี๋ยวโดนข้อหาหมิ่น
ผู้คนในนี้ก็ห้ามบอก เผื่อมีสายสืบในบริษัทมาอ่านถ้าตรวจเจอโดนฟ้องอีก
comment20-1:ใช่ค่ะ ถึงบริษัทผิดจริง แต่ถ้าเอ่ยชื่อเขาออกมาก็โดนฟ้องได้ค่ะ
comment20-2:โดนฟ้องแล้วสู้คดีไม่ได้หรอครับ ผมไม่เข้าใจคนสมียนั  ทำถูกแต่ต้องอยู่แบบหลบๆซ่อนๆ หรือนี่มันยุคมืดแล้วจริงๆ ตั้งแต่รัฐบาลที่มาจากการยึดอำนาจผ่านพรบ.จำกัดสิทธิเสรีภาพในการแสดงออก
comment20-3:ผมไม่เข้าใจคุณมากกว่า

คือถ้ากินปลามาตั้งแต่เด็กซะหน่อย จะเข้าใจว่ามันเป็นเรื่องของ "กฏหมาย" ครับ

จขกท.และหลายๆท่านก็อธิบายปาวๆ ก็ไม่เข้าใจนะ เฮ้อ
comment20-4:ใครเขาจะอยากเสียเวลาขึ้นศาล คิดบ้างไรบ้าง เราพูดเชียร์กันก็สนุกปากดี แต่คนเดือดร้อนคือจขกท.
comment21:ณ ตอนนี้ จขกท. ขอไม่เปิดเผยชื่อบริษัทเพื่อความปลอดภัยของตัวเองนะคะ ถ้ามีความคืบหน้าอะไร จะรีบมาอัพเดททันทีค่ะ 
ปล. พรุ่งนี้เราจะโทรไปปรึกษาสภาทนายตามคำแนะนำของเพื่อนค่ะ
comment21-1:ไม่บอกชื่อบริษัท ถูกต้องแล้วครับ
ห้ามบอกไบ้ด้วย
comment21-2:จริงครับคนที่ให้บอกเค้าไม่ได้ทำงานที่นี่อ่ะสิ ถ้าผมเปนคุนผมหางานใหม่แต่เรื่องประจานบริษัทผมคงไม่ทำเพราะเค้าทำอะไรไว้ก้อได้แบบนั้น
comment21-3:เข้ามาเอาใจช่วยอีกรอบนะคะ
comment22:ผู้ชนะสินะ อิอิ
comment23:ถ้าดูตามรูปสัญญาที่ จขกท.แนบมา 
จุดนี้เรามองว่า เค้าก็ไม่ได้บอกนะคะ ว่าเป็นพนักงานประจำ
ต้องดูตัวสัญญา ว่าเค้าได้เขียนคำว่า "พนักงานประจำ" รึป่าว
เราเคยผ่านมาทั้งเป็นพนักงานประจำ และพนักงานชั่วคราว
ในสัญญาจ้างงานเค้าจะบอกไว้เลยค่ะ ว่าประจำ หรือชั่วคราว
บางที่ มีระบุถึงขั้นว่า มีโปรกี่เดือน หลังจากผ่านโปรจะปรับเป็น"พนักงานประจำ"
เพราะงั้น เรื่องที่ว่าคุณเซ็นเป็นพนักงานประจำ แต่กลับได้เป็นpart time/freelance อันนี้ อยากให้กลับไปดูตัวสัญญาจ้างใหม่ทั้งหมดอีกทีค่ะ
ในรูปที่ให้มา น่าจะเป็นหนังสือค้ำประกันนะคะ

ส่วนเรื่องการส่งประกันสังคม
ไม่เกี่ยวค่ะว่าจะผ่านโปรหรือไม่ผ่านโปร ยังไงก็ต้องส่งต้องได้รับสิทธิ์ค่ะ (ถ้าบ.ทำถูกต้องอ่านะ แต่อันนี้เห็นชัดว่าไม่)

ลักษณะการจ่ายค่าจ้างแบบ จขกท อันนี้เราก็เคย"เกือบ"ได้ค่ะ
แต่อันนี้บ.เค้าก็บอกกับเราตรงๆตั้งแต่วันที่สัมภาษณ์เลย ว่าที่บ.เค้าไม่มีสวัสดิการอะไรนะ
ไม่ใช่พนักงานประจำ ไม่มีประกันสังคม แล้วก็จะหักเงินเดือน ณ ที่จ่ายเลย 3% เท่านั้น
นอกนั้นคุณไปจัดการเอง อยากได้ประกันสังคมก็ติดต่อจ่ายเอง 
จุดนี้เราเลยมองว่าแฟร์ เพราะเค้าไม่ปิดบังข้อมูลอะไรเลย รับได้ก็รับ รับไม่ได้ก็ไม่ตอบรับงานเค้า แค่นี้อ่าค่ะ
comment23-1:ใช่ค่ะ อันนี้เป็นหนังสือค้ำประกัน ส่วนสัญญาจ้างงานอยู่ที่บริษัทหมดเลยค่ะ คือตั้งแต่หน้าประกาศรับสมัครงานจนถึงขั้นตอนการเซ็นสัญญา ทุกอย่างบ่งชี้ให้เข้าใจว่าเป็นพนักงานประจำค่ะ เพื่อนทุกคนในทีมก็เข้าใจแบบเดียวกัน ไม่มีส่วนไหนบอกเลยค่ะว่าจะให้เราเป็น freelance หรือเป็นลูกจ้าง part-time
comment23-2:สัญญาเขียนยังไงก็ช่างครับ ถ้าข้อความไหนขัดกับกฎหมายก็ใช้บังคับไม่ได้
part time คิดค่าจ้างเป็นรายชั่วโมงหรือรายตามจำนวนชั่วโมงหรือวันที่มาทำงาน
ถ้าจ่ายเงินเป็นรายเดือนเท่าๆกันทุกเดือนก็ถือว่าจ้างเป็นพนักงานประจำแล้ว
comment23-3:ขอบคุณสำหรับข้อมูลที่เป็นประโยชน์ เค้าจ่ายเราเป็นรายเดือนตามจำนวนที่ตกลงกันไว้ตั้งแต่ก่อนเซ็นสัญญาค่ะ
comment23-4:สาระสำคัญไม่ได้อยู่ที่เป็นพนักงานประจำหรือคำอื่นๆครับ

อยู่ที่ เป็นสัญญาจ้างแบบกำหนดระยะเวลาหรือไม่ 
อย่างที่เรารู้กัน สมัครเป็นพนักงานประจำ สัญญาคงไม่บอกว่าเราจ้างกันแค่ปีเดียวนะ ปีหน้าว่ากันใหม่ จริงไหม
สัญญาจ้างก็จะไม่บอกว่าสิ้นสุดเมื่อไหร่ (ปัญหาคือจขกท.ไม่มีสัญญานี่แหละ)
comment23-5:พรุ่งนี้จะเข้าไปเอาสัญญาที่บริษัทค่ะ
comment23-6:ที่เราเคยทำมา เค้ามีระบุค่ะ ว่า"พนักงานประจำ" หรือ "พนักงานชั่วคราว"
ถ้าเป็นพนักงานประจำ ก็ไม่มีระบุวันสิ้นสุดค่ะ
แต่พนักงานชั่วคราว ก็จะบอกว่า ตั้งแต่เมื่อไหร่ถึงเมื่อไหร่ 

คำว่าจ่ายเป็นรายเดือนเท่าๆกันทุกเดือน ไม่ได้แปลว่าเป็นพนักงานประจำค่ะ
อย่างที่บอกไป ถ้าเป็นประจำ จะไม่มีระยะเวลา
เลยต้องถามย้อน จขกท ไปว่า ตอนเซ็นอ่ะ อ่านละเอียดแค่ไหน (เสียดายไม่มีคู่ฉบับติดตัว//ขอให้ทวงได้นะคะ)
comment23-7:กฎหมายแรงงานไม่สนใจว่าเป็นพนักงานประจำ หรือพนักงานชั่วคราว

กฎหมายสนใจแค่เป็นพนักงาน ไม่ว่าอย่างไรก็ต้องเอาเข้าระบบประกันสังคมครับ 

ไม่มีข้ออ้างใด ๆ  โปรยังอ้างไม่ได้เลย  ยกเว้นคุณจะเซ้นสัญญาจ้างทำของเป็นชิ้นงานชัดเจนอันนั้นถึงจะไม่เกี่ยวกับกฎฑหมายแรงงาน
comment23-8:ยืนยันตาม 23-7 ครับ

ถ้ารับเงินทุกเดือน ก็ใช้เป็นหลักฐานการว่าจ้างได้แล้ว
งานนี้บริษัทผิดเต็มประตู
comment23-9:ประเด็นหลักเรื่องนี้อยู่ที่สัญญาที่ลงนามไว้ครับ ว่าลงนามในสัญญาอะไรครับ เพราะฉะนั้น จะบอกว่าถูกหรือผิดตอนนี้ตอบยากครับ

เพราะสัญญาที่ลงนาม อาจเป็นสัญญาจ้างทำของก็ได้ครับ
comment23-10:ผมว่าถ้าเป็นสัญญาจ้างทำของ ไม่ควรต้องมีคนค้ำประกันครับ 

และหลักฐานการจ่ายเงินให้ทุกเดือนโดยมีสลิป เอาแสดงให้ศาลบเห็นไได้ว่าตอนเจรจาตกลงเป็นพนักงานไม่ใช่จ้างทำของ 

รวมถึง อีเมล ข้อความในไลน์ได้หมดนะ 

สัญญาเป็นจ้างทำของอาจจะเจอฉ้อโกงอีกกระทงได้นะ
comment24:อยากบอกว่าHRเลวๆที่ทำงานให้กับบ.  เลวๆ ยังมีอีกเยอะ
พวกนี้ไม่มีจรรยาบรรณในอาชีพของตนเอง รู้ว่าผิดกม. ยังจะทำตามนายจ้างเจ้าบ. สั่งอีก ไม่รู้พวกHRที่ทำงานให้กับบ. เลวๆแบบนี้ไม่รู้สึกละลายใจบ้างเลยเหรอ
ประสบการณ์ที่เราเคยเจอ
บ. ที่1 แจ้งเงินเดือนเราเรตตำ่สุดเพื่อจะจะได้จ่ายสมทบประกันสังคมในเรตขั้นต่ำ ทั้งที่เงินเดือนเรามากกว่านั้น
บ. ที่2 แจ้งเงินเดือนรวมเราอีกแบบ แต่พอแจ้งประกันสังคมอีกแบบ เพื่อที่จะได้จ่ายสมทบน้อยลง โดยแบ่งยอดรวม เป็นเงินเดือนกับค่าเยังชีพเกือบครึ่ง. มิหนำซำ้ตอนโอนเงินเดือนเข้าบ/ชยังหักค่าโอน15฿ทุกเดือน. เลวมากแค่15฿บาทมันยังหัก ไม่เคยเจอจริงๆ

ถ้าอยากรู้ว่าบ. หักและ จ่ายประกันสังคมสมทบให้ทุกเดือนไหม ให้เข้าเวบของประกันสังคม สมัครเอาพาสเวิดตรวจสอบได้เลย ดูย้อนหลังได้ตั้งแต่เริ่มทำงาน. เพราะเชคย้อนหลังได้นี่แหละเราถึงรู้ว่าบ. ที่1 ทำกับเราแบบนั้น
comment25:ไม่เข้าประกันสังคม แล้วหักประกันสังคมรึเปล่าครับ ?
comment25-1:เค้าหักเรา 3% คิดเป็นค่าจ้างบริการ เหมือนเราเป็น freelance ให้เค้าทั้งที่เราทำงานเป็นพนักงานประจำ การจ่ายค่าจ้างของเค้าไม่เข้าระบบเงินเดือนค่ะ และแน่นอนว่าไม่ได้หักเข้าประกันสังคมเพราะเค้าฉวยโอกาสนี้ไม่ยื่นให้เรา
comment25-2:คุณป้าเราบอกว่าอย่างนี้ค่ะ
comment25-3:ถ้าไม่ได้หักประกันสังคม ก็ไม่ได้นำส่ง ก็ถูกนะครับ ซึ่งหากเราเห็นว่าไม่ได้นำส่งประกันสังคมก็ควรท้วงเอง หรือไม่ก็นำส่งเองก็ได้ แค่ 390 บาท ไม่ต้องให้หักไป 750 บาทแบบหักจากเงินเดือน

จริง ๆ แล้วบางคนเขาก็ชอบนะครับที่ไม่ต้องหักประกันสังคม เพราะไม่อยากจ่าย และการจ่ายแบบจ้างเหมาจะได้ประโยชน์ด้วยซ้ำในด้านภาษี ในบางกรณีเขาสามารถเลี่ยงการคำนวณภาษีจาก 40(1) เป็นอย่างอื่น ทำให้เสียภาษีน้อยลงเยอะ

แต่กรณีของคุณหากถามว่าผิดไหม ถ้าสัญญาจ้างเป็นพนักงานแล้วมาทำแบบนี้ก็ผิดน่ะครับในแง่กฎหมายแรงงาน แต่ในแง่ภาษีบริษัทไม่ได้ผิดอะไร เพียงแต่คุณกำลังจะไปใช้สิทธิ์ประกันสังคมในจังหวะนั้นพอดี เลยทำให้เป็นปัญหาขึ้นมาก็แค่นั้น
comment25-4:เค้าไม่ได้จ้างเราเป็น freelance ถ้ารู้ว่าต้องเป็น freelance 6 เดือน แต่ทำงานทุกอย่างเสมือนเป็นพนักงานคนหนึ่ง เราคงไม่ตกลงเซ็นสัญญาตั้งแต่แรกค่ะ
comment25-5:ตัดประเด็นเรื่อง freelance ก่อนนะ 
สรุปคือ จขกท. รู้เรื่องกฎหมายแรงงาน ??? แต่การส่งเงินประกันสังคมในส่วนของของเราต้องโดนหัก 5% แต่นี้ทางบริษัทหักเงินคุณไปแค่ 3% ซึ่งเป็นการหักภาษี ณ. ที่จ่าย ทำไมคุณถึงไม่เอ๊ะใจ แล้วน่าจะถาม HR ตั้งแต่รับเงินเดือนแรกแล้วด้วยว่าทำไมถึงหักประกันสังคมแค่ 3% ไม่ใช่ 5% หรือค่ะ ก็กระจ่างตั้งแต่เดือนแรกที่ได้เงินเดือนแล้ว ถ้ารู้กฎหมายแรงงานจริงก็ไม่น่าปล่อยให้โดนหักแค่ 3% หรือคิดว่าช่วยไม่ได้ HR. อยากหักผิดเองเปล่าค่ะ 
ปล. กลัวเงิบ เลยต้องถามค่ะ
comment25-6:เราไม่มีความรู้เรื่องการหักภาษีค่ะ คุณป้าเราเป็นคนดูเอกสารและบอกให้เราทราบว่าเราถูกหักแบบนี้ๆ ทำให้เราเข้าใจในที่สุดว่าเค้าใช้ลูกเล่นอะไรในการเลี่ยงประกันสังคม เราเพิ่งรู้ความจริงทุกอย่างเมื่อวันจันทร์ที่ผ่านมาค่ะ
comment26:ถ้าเป็นกิจการเจ้าของคนเดียวหรือพวกที่เป็นต่างชาติ
เจ้ามาทำกิจการในไทยส่วนมาก
ถ้าไม่ใช่บริษัทใหญ่อะไรเป็นแบบนี้
ทั้งนั้น....อีกเจ้าที่ต้องเล่นงานด้วยคือ
บริษัททำบัญชี.....พวกนี้ตัวดี.....
พวกนี้และที่คอยเจ้ากี้เจ้าการ.......
comment27:เคสเดียวกันกับลูกจ้างในหน่วยงานรัฐ (กรณีจ้างเหมาบริการ)
comment27-1:ต่างกันนะครับ หน่วยงานของรัฐไม่ได้อยู่ใต้กฎหมายแรงงานครับ
comment27-2:ไม่ต่างกันครับ เพราะถ้าจะไม่ผิดมีการฟ้องศาลแล้วเหมือนจะชนะนะโดยใช้กฎหมายแรงงานครับ เคยมีคนเอามาโพสในพันทิพนี่แหละ
comment27-3:ตามกฎหมายอยู่มาตราแรก ๆ เลยบอกว่าไม่ให้บังคับใช้กับ...
เท่าที่อ่านมาก็ยังไม่เจอครับ
comment28:เห็นว่าเป็นบริษัทเกม เลยลองเสริจกูเกิ้ลว่า บริษัทเกมที่เลวที่สุดในไทย ก็เลยพอจะรู้และ
comment29:เหมือนเคยทำอยู่ที่นี่ยังไงก็ไม่รู้ 5555+ บ.เกมชิมิ๊
comment30:ถ้ามีหลักฐาน พร้อม บอกชื่อได้เลยะนครับ 

เพราะฐานหมิ่นประมาทเรื่องนี้ไม่ใช่เรื่องส่วนตัวแล้ว และ การพิสูจน์ทำให้ลูกจ้างคนอื่นได้ผลดี ไปด้วย ถ้าเป็นเรื่องจริงพิสูจน์ได้ มีหลักฐานแน่นคุณไม่ผิดนะครับ ตาม มาตรา  330 ถ้าผมจำไม่ผิด ยังไงก็สู้ๆนะครับ

[Spoil] คลิกเพื่อดูข้อความที่ซ่อนไว้มาตรา 330  ในกรณีหมิ่นประมาท ถ้าผู้ถูกหาว่ากระทำความผิด พิสูจน์ได้ว่าข้อที่หาว่าเป็นหมิ่นประมาทนั้นเป็นความจริง ผู้นั้นไม่ต้องรับโทษ
แต่ห้ามไม่ให้พิสูจน์ ถ้าข้อที่หาว่าเป็นหมิ่นประมาทนั้นเป็นการใส่ความในเรื่องส่วนตัว และการพิสูจน์จะไม่เป็นประโยชน์แก่ประชาชน
comment30-1:ตอนพิสูจน์กันในศาล ใครจะไปกับ จขกท. ครับ 

คุณไปไหม?
comment31:พอจะรู้เปล่าว่า ที่นั้นมีการใช้งานโปรแกรมละเมิดลิขสิทธิ์หรือไม่  ถ้ารู้ว่ามี
แจ้งไปที่นี่ http://ww2.bsa.org/country.aspx?sc_lang=th-TH  เผื่อได้สินบนนำจับด้วย หุหุ
comment31-1:เออ อันนี้โหดดี
comment32:ถ้าสรรพากรและประกันสังคมตรวจสอบ 
เค้าคงไม่ตรวจเฉพาะเคส จขกท. คนเดียวหรอก (มั้ง) คงตรวจสอบทั้งระบบ 
ยิ่ง จขกท. บอกว่า ทำไว้กับหลายๆ คน ไปแก้ไขหลักฐานตอนนี้คงลำบากหละ
เพราะร่อยรอยมันกลบยาก เพราะไปลิงค์กับส่วนงานข้างนอก ไม่ใช่แค่ในบริษัทฯ
comment33:ถึงจะระบุว่าเป็นฟรีแลนซ์ก็เถอะ แต่ถ้าลักษณะงานมันเป็นงานประจำ บริษัทฯก็โดนอยู่ดี งานนี้หาพยานไม่ยากหรอก
comment33-1:ใช่ค่ะ เรางงมากว่าทำไมเรากลายเป็น freelance เราทำงานให้เค้าจันทร์-ศุกร์ 09:00-17:30 น. มีการสแกนนิ้วเข้าออกทุกครั้ง บางวันก็ต้องทำโอทีเพราะงานเยอะ ทุกอย่างมันบ่งชี้ว่าเราเป็นพนักงานของเค้า เพียงแค่อยู่ในช่วงโปรเท่านั้นเองค่ะ ในเอกสารสัญญาเค้าก็เรียกเราว่าเป็นพนักงาน
comment34:หลายคนไม่รู้และไม่เคยขอ หนังสือการจ้างงาน ซึ่งจะต้องเก็บไว้ทั้งสองฝ่าย เคสนี้สงสัยว่า ทำไม จขกท ไม่ขอเก็บไว้ สำเนาก็ยังดี..

เคยมีเคสคล้ายๆ แบบนี้ พอมีปัญหา หนังสือการจ้างงาน ก็ถูกแก้ไขแบบเนียนๆ กลายเป็นว่า ผู้ฟ้องร้องเป็นฝ่ายผิด เพราะขาดหลักฐานพิสูจน์ แถมที่กล่าวหาทั้งหมดเป็นเพียงคำพูดเท่านั้น ซึ่งในชั้นศาลมันไร้ประโยชน์..
..
..
อย่างไรเสีย ขออวยพร ให้ จขกท สู้ๆ ครับ...

การเปิดเผยชื่อ บริษัทฯ ไม่ควรทำ แม้ว่าจะเกิดปัญหาต่อเราเพียงผู้เดียว แม้ว่าจะผิดกฎหมายจริงก็ตาม.
ก็สามารถเข้าข่าย หมิ่นประมาท ได้ เพราะถือว่า ทำให้เสียชื่อเสียง ต้องว่าความผิดไปเป็นกรณีๆ ... พึงระวังไว้..
comment34-1:ขอบคุณมากค่ะ เราขอเอกสารมาเก็บไว้ในวันเซ็นสัญญาเลยค่ะ แต่เค้าบอกไว้มาขอทีหลัง เราเองก็พลาดที่ลืมเรื่องสัญญาไปเลยเพราะค่อนข้างยุ่งมาก เราเรียนโทไปด้วยค่ะ
comment34-2:ขนาดบริษัทเล็กๆ ของเรา ยังให้สัญญาจ้างงานเลย
แต่พนักงานไม่เคยเก็บเลย หายตลอดดด
จน HR ต้องขอตรวจทุกปี
comment35:กฎหมายแรงงานไม่มีคำว่าทดลองงานนะคะ คนไทยตั้งกันเอง ถ้าจะเป็นฟรีแลนซ์ ต้องเป็นสัญญจ้างทำงานซึ่งไม่เกิน120วันถ้าเกินถือว่าคุณเป็นพนักงานประจำไปแล้ว สิทธิคือความเป็นพนักงานประจำทุกประการ เรื่องนี้มีการฟ้องร้องกันมา ถึงกล้าบอกค่ะ
comment35-1:อยากทราบว่าข้อกำหนดดังกล่าวเอามาจากกฎหมายตัวไหนเหรอคะ เราอยากหาอ่านเพิ่มเติม ขอบคุณมากค่ะ
comment35-2:ใช่ค่ะ เดี๋ยวนี้หลายๆ บริษัทจะให้พนักงานทุกลองงาน 119 วัน เพราะพอครบวันที่ 120 พนักงานจะมีสภาพเป็นพนักงานประจำโดยกฎหมายรับรองแล้วค่ะ เรางงตั้งแต่เห็นคุณบอกว่าโปร 6 เดือน มันผิดกฎหมายสุดๆ แต่มาเห็นว่าเค้าเลี่ยงกฎหมายไปใช้คำว่าพักงานพาร์ทไทม์แบบนี้ก็เข้าข่ายหัวหมอ คุณพลาดด้วยตรงไม่ตามเรื่องหักประกันสังคม อันนี้เป็นสิ่งสำคัญมากเวลาเปลี่ยนงานต้องดูให้ชัวร์ค่ะว่าเค้ามีการส่งแล้วหรือยัง
comment36:เค้าไม่หัก ปกส ก็ถูกแล้วไงคับ  คือเค้าไม่ได้ส่ง

ผมทำงาน บ ใหม่เค้าแจ้งเลยทดลองงานไม่ส่ง ปกส ผมไปยื่นเรื่องว่างงานครบ3เดือนก็ไปยื่น มาตรา39 เสีย432บาท
ส่วน ทวิ50 ก็หัก3% ปลายปีก็ไปเรียกคืนกันเอาเอง

อยากรู้เรื่อง ประกันสังคม กับ สรรพากร  บ  จะมีความผิดอะไรได้ไปร้องเรียนมั่ง
comment36-1:ตามกฎหมายคือเค้าต้องส่งค่ะ ต้องขึ้นทะเบียนลูกจ้างภายใน 30 วันหลังรับเข้าทำงาน
comment36-2:ตามกฎหมายต้องส่ง แล้วกฏหมายบอกมั้ยว่าถ้าไม่ส่งมีความผิดอะไร

คุณต้องรู้สิ ปกส ต้องหัก 5% ของเงินเดือน สูงสุด คือ 750 บาท

และคุณไม่ได้ตรวจสอบเองว่าเค้าหักหรือไม่
comment36-3:เป็นความผิดพลาดของเราเองที่ไม่ได้ตรวจสอบให้ดีค่ะ ส่วนบริษัทจะมีความผิดอะไรไหม เท่าที่ทราบคือต้องจ่ายค่าปรับและทำเรื่องย้อนหลังค่ะ
comment36-4:ประกันสังคม แจ้งคุณมาหรอครับ

สรรพากรล่ะ มีความผิดยังไง
comment36-5:ใช่ค่ะ คุณป้าเรามีเพื่อนทำงานที่ประกันสังคม เค้าแจ้งเรามาแบบนี้ค่ะ ส่วนกรมสรรพากรยังอยู่ในระหว่างการตรวจสอบ
comment36-6:บริษัทเรารอ พนง.ผ่านโปรแล้วค่อยส่งเหมือนกันค่ะ เมื่อเร็วๆ นี้มี พนง.ที่ลาออกไปขอขึ้นทะเบียนคนว่างงานแล้วไม่พบชื่อ
ปกสค.ส่งทนายความมาที่บริษัทอย่างรวดเร็วมาก โดนปรับไป 40000 บาท
comment36-7:บริษัทรอพนักงานผ่านโปรแล้วค่อยส่งผิดกฎหมายครับ 

ผิดกฎหมายอยุ่แล้ว สัญญาจ้างงานยังไงก็ต้องส่งประกดันสังคมตั้งแต่เดือนแรกที่ทำงานครับ 

เรื่องโปรกฎหมายไม่สนใจและไม่รับรองครับ
comment37:ในฐานะhr คนนึงผมไม่อยากให้มองว่าhr ไม่ดีไปซะหมดนะครับ บ่อยครั้งที่เขาต้องเป็นหนังหน้าไฟให้บริษัทเพราะเขาก็ต้องทำตามนโยบายของบริษัทเหมือนกันแล้วเขาก็ไม่มีสิทธิ หืออือ อะไรมากเพราะถ้าต่อต้านก็จะอยู่ลำบากเหมือนกัน เวลาhr แจ้งนโยบายอะไรใหม่เหมือนกันโดนด่าก่อนใครเพื่อนทั้งๆที่เป็นแค่ตัวนำสารจากข้างบนลงมาเท่านั้น
comment37-1:บอกได้แค่ว่าเลวเป็นขบวนการค่ะ ไม่ใช่เราคนแรกที่เจอ เค้าทำมานานแล้ว คนเก่าที่อยู่มาหลายปีก็โดนค่ะ แต่ไม่มีใครรู้กฎหมายแรงงาน เพื่อนเราที่ยังไม่ได้ประกันสังคมก็ไปถาม HR แต่เจอลูกแถกลับมา แถมยังเรียกเข้าห้องอีก
comment37-2:งั้นแปลว่าคงเลวมานาน จนเป็นวัฒนธรรมองกรณ์ไปแล้วละ -.-
comment37-3:รู้ว่าเลวก็ยังเลวตาม คือสรุปแบบนี้ได้ไหม
comment38:กฎหมายกำหนดไว้ว่านายจ้างต้องขึ้นทะเบียนลูกจ้างใหม่ภายใน 30 วันหลังจากรับเข้าทำงาน ไม่ว่าจะเป็นลูกจ้างประเภทใดก็ตามและไม่เกี่ยวกับว่าเป็นช่วงทดลองงานค่ะ เค้าผิดที่ไม่ขึ้นทะเบียนและทำประกันสังคมให้เราค่ะ ทั้งที่เราทำงานกับเค้าจนเข้าเดือนที่ 5 แล้ว
comment39:บอกอะไรไม่ได้เลยค่ะ ต้องเห็นตัวสัญญาจริงๆ ว่ากำหนดไว้ว่าอย่างไรบ้าง  
- เรื่องทดลองงาน เราจะข้ามไปค่ะ เพราะถือว่า จขกท. ยินยอมที่จะให้บริษัททดลองงาน 6 เดือน อยู่แล้ว
- เรื่องประกันสังคม  เราอยากรู้ว่า ตั้งแต่เดือนแรกที่จขกท.เข้าทำงาน ได้ตรวจสอบหรือไม่ว่า บริษัทหักเงินประกันสังคมหรือเปล่า คือ เรื่องเงินเดือน โอที เบี้ยเลี้ยงต่างๆ เป็นหน้าที่ของเราที่ต้องตรวจสอบนะคะ จะอ้างว่าไม่รู้ไม่ได้ หลายๆคนอาจจะละเลยตรงนี้ไป ปล่อยผ่านไปเฉยๆ แต่พอเกิดปัญหาถึงเพิ่งรู้ตัว
-บริษัทส่วนมาก สวัสดิการทั้งหลายทั้งปวงที่เค้าลงตอนรับสมัครงาน นั่นคือ สวัสดิการที่จะได้ เมื่อบรรจุเป็นพนักงานประจำค่ะ
- เรื่องหักภาษี ณ ที่จ่าย 3 % มีบริษัทจำนวนไม่น้อยที่เงินค่าจ้างแต่ละเดือนไม่แน่นอน เลยใช้วิธีหัก 3% ในแต่ละเดือนไปเลยค่ะ
เราสงสัยอยู่ข้อนึง ก็คือ จขกท.ได้ใบหักภาษี มาตั้งแต่เดือนแรกอยู่แล้ว ถูกป่ะค่ะ เพราะฉะนั้น มันก็ต้องระบุว่าเป็นพนง. part-time ตั้งแต่แรกอยู่แล้วใช่มั้ยเอ่ย เคยสังเกต หรือเคยสงสัยมั้ยคะ?


สุดท้าย เราจะบอกว่า กฎหมายแรงงาน มีความเอนเอียงมาทางลูกจ้างมากอยู่แล้ว เคสนี้ เราว่ายังไงจขกท.ก็ชนะ แต่ทั้งนี้ทั้งนั้น ต้องดูสัญญาจ้างอย่างครบถ้วนอีกทีนะ
comment39-1:สังเกตเห็นตั้งแต่เดือนแรกว่าทำไมในหนังสือรับรองการหักภาษีถึงระบุว่าเป็น part-time เราเองก็สงสัยแต่ไม่มีความรู้ทางด้านนี้ เพื่อนคนอื่นในทีมก็ได้แบบนี้ทุกคน ทุกคนก็สงสัยเหมือนกันหมด แต่ไม่ได้ทักท้วงอะไรออกไปค่ะ (เป็นความผิดพลาดของเราเอง) 

ส่วนเรื่องประกันสังคม เราไม่ได้ตรวจสอบอะไรเป็นพิเศษ รู้แค่ว่ามีการหักเงินจำนวนหนึ่งออกจากเงินเดือนที่ได้รับ เราเลยเข้าใจไปเองว่าคงเป็นการหักประกันสังคม เพราะที่ทำงานเก่าๆ ก็ไม่เคยมีปัญหาอะไรค่ะ
comment40:พูดเรื่องนี้เราก็สงสัยนะ บริษัท เราก็ใช้วิธีเดียวกัน คือ ช่วงทดลองงานจะไม่หักประกันสังคม
แต่จะใช้วิธี เป็นจ้าง โดยหัก 3 %

พอผ่านโปรถึงค่อยยื่นส่งประกันสังคมให้
comment40-1:ผิดกฎหมายครับ
comment40-2:ผมเคยทำเอกชนมา 2 ที  วันที่ผมไปเซ็นสัญญาเข้าทำงาน เค้ามีโรงบาลให้เลือกเลย ว่าอยากใช้สิทธิประกันสังคมที่ไหน  และเดือนแรกที่เข้าทำงาน ก็โดนหักประกันสังคมเลยครับ  โปรในกฏหมายแรงงานมันไม่มี  พอพ้น 120 วันถ้าเลิกจ้างโดยไม่บอกกล่าวล่วงหน้า ก็โดนเรียกค่าชดเชย เพิ่งไปอบรมมาเมื่อ 3 เดือนก่อน ลืมละ ว่าเรียกค่าอะไรได้บ้าง แต่เลิกจ้างโดยไม่บอกกล่าวล่วงหน้าและลูกจ้างไม่มีความผิด บริษัทต้องเสียตัง
comment41:สู้ซู่ ครับ
comment42:ถามหน่อยนะคะ

ที่ผ่านมามีการส่ง ปกส. มาตลอดรึเปล่า?

ถ้าขาดครบ 3 เดือนน่าจะมีจดหมายแจ้งมาที่บ้านด้วยนี่คะ

ปล. เมื่อสัก 2-3 เดือนก่อนยังคุยกับเพื่อนที่เรียนเลยว่า ทำไมเธอทำงานมาหลายเดือนแต่ไม่ได้ ปกส. ทั้ง ๆ ที่หัก ปสก. ทุกเดือน
comment42-1:ช่วงที่เราเข้ามาทำงานที่ใหม่ เราย้ายบ้านด้วยค่ะ เป็นไปได้ว่าเอกสารอาจตกหล่นอยู่ที่ไหนสักแห่ง
comment43:ฝากแชร์ด้วยน่ะ เราก็โดนเอารัดเอาเปรียบเหมือนกัน 

http://m.pantip.com/topic/34455511?
comment43-1:เป็นกำลังใจให้นะคะ
comment43-2:ฟ้องกรมแรงงาน
comment44:ขออนุญาตลบค่ะ
comment45:จขกท. ลองเข้าไปค้นหาดู วัตถุประสงค์ของการจัดตั้งบริษัทฯ ที่บริษัทของ จขกท. ทำงานด้วยสิครับ ในนั้นจะบอกว่า สิ่งที่ จขกท. ทำอยู่ เป็นงานประจำของบริษัท หรือ เปล่า ถ้าหากว่า มีอยู่ในวัตถุประสงค์ล่ะก็ นายจ้างไม่สามารถเลี่ยงไปว่า จ้างคุณ จขกท. มาเป็น ฟรีแลนซ์ ได้หรอกครับ 

ต่อให้อ้างว่า เป็นพนักงานสัญญาจ้าง ก็จะไม่สามารถมา "ทดลองงาน" ได้ครับ เพราะว่า เมื่อมีการทดลองงาน จะทำให้สัญญาจ้างของพนักงานคนนั้นกลายเป็นสัญญาจ้างที่ไม่มีระบุระยะเวลาชัดเจนไปโดยปริยายครับ 

ทีนี้ ประเด็นของ จขกท. ในเรื่องประกันสังคม ถ้าดูตามเอกสารตอนนี้ ผมว่านายจ้างยังไม่ได้ทำอะไรผิดครับ เพราะนายจ้างไม่ได้ขึ้นทะเบียนประกันสังคมให้ แต่ก็ไม่ได้หักเงินประกันสังคมของ จขกท. แต่หักเป็น ภาษี ณ ที่จ่าย 3% แทน ถ้าจะเอาผิดด้านนี้ต้องมีหลักฐานข้างบนครับ ถึงจะเอาผิดได้ 

ถ้าหากว่า นายจ้างไม่มีวัตถุประสงค์ที่เกี่ยวข้องกับงานของ จขกท. นายจ้างสามารถใช้ ลักษณะการจ้างทำของ แทนการจ้างแรงงานได้ครับ อย่างในกรณีของ คุณจขกท. ตำแหน่ง นักแปลและประสานงานต่างประเทศ นั้น ถ้าบริษัท ไม่ได้จัดตั้งมาโดยมีวัตถุประสงค์ในการให้บริการด้านการแปลเอกสารล่ะก็ บริษัทกลายเป็นไม่ได้ทำอะไรผิดนะครับ และ อาจจะอ้างว่า จขกท. นั้น สำคัญผิดในข้อเท็จจริง ได้อีกด้วย เพราะฉะนั้น คุณจขกท. ต้องไปเช็คดี ๆ ก่อนฟ้องครับ

ส่วนเรื่องการเปิดเผยชื่อบริษัทในที่สาธารณะ ผมแนะนำว่า "อย่าทำ" ครับ
comment45-1:ขอบคุณมากค่ะสำหรับคำแนะนำ บริษัทเราไม่ได้ทำธุรกิจให้บริการทางด้านการแปลเอกสารค่ะ เราได้ทำเรื่องร้องเรียนไปที่ประกันสังคมกับกรมสรรพากรให้เข้ามาช่วยตรวจสอบแล้วค่ะ ส่วนจะฟ้องหรือไม่ เรายังไม่คิดถึงขั้นนั้นเพราะเราเองก็เป็นห่วงเรื่องสวัสดิภาพของตัวเองและครอบครัวเช่นเดียวกัน ตอนนี้เราทำได้เพียงเก็บรวบรวมหลักฐานไว้ให้มากที่สุดเผื่อจะเป็นประโยชน์ในอนาคตค่ะ
comment45-2:ไม่จำเป็นว่าตำแหน่งนั้น มีวัตถุประสงค์อะไรในการดำเนินการครับ 

จขกท ควรไปรวบรมหลักฐานว่าตอนที่เราตกลงเข้าทำงานคือรับเป็นพนักงานจะรายวัน รายสัปดาห์ รายเดือน หรือแบบไหนก็ตามก็ชนะแล้วครับ เชื่อว่ามันต้องมีหลักฐานในการคุยอยุ่ 

ยิ่งไลน์ที่แคปมานะชัดเจนเลยครับเป็นหลักฐานได้ว่าจ้างเราเป็นพนักงาน
comment46:
comment47:ให้กำลังใจครับ
เรื่องป่วยขอให้หายในเร็ววัน
ส่วนอีกเรื่องก็ขอให้ลุล่วงไปด้วยดีครับ
comment48:จขกท. ขอไม่เปิดเผยชื่อบริษัทในทุกกรณีค่ะ และขอความกรุณาช่วยหยุดการคาดเดาต่างๆ เพื่อป้องกันความเสียหายที่อาจจะเกิดขึ้นทั้งต่อตัว จขกท. และบริษัทที่ไม่เกี่ยวข้อง ขอบคุณค่ะ
comment49:เอาแค่จ่ายเงินเดือนจำนวนเท่าๆกันทุกเดือนก็ไม่ใช่ลักษณะการจ้างแบบ part time แล้วครับ
part time จ่ายเงินตามจำนวนชั่วโมงทำงานจริง ซึ่งแต่ละเดือนจำนวนวันทำงานไม่เท่ากันแน่นอน
comment50:อันนี้สำหรับคนที่อยากตรวจสอบสิทธิ์ประกันสังคม Online ครับ (Register ก่อน)
http://www.sso.go.th/wpr/category.jsp?lang=th&cat=769
comment51:บริษัทแบบนี้ไม่ได้มีบริษัทเดียวครับ น้องผมก็โดน เคยตั้งทู้ถามไว้ http://pantip.com/topic/33988013 
ทำพวก event, graphic ปะมาณนี้  "นำเกี่ยวกับ" อยู่แถวรามอินทรา ตอนนี้เปลี่ยนที่ทำงานไปและ
อยากทุกคนให้ระวังกันให้มากๆๆ
comment52:แนะนำให้เปิดเผยชื่อบริษัท หากมั่นใจว่าสิ่งที่พูดเป็นความจริง และไม่ได้เข้าใจสาระสำคัญผิดไป

บริษัทฟ้องไม่ได้ครับ คนไทยขี้กลัวขึ้นสมองมากเกินไป

หมิ่นประมาทมีข้อยกเว้นอยู่มาก ... ถ้าพูดอะไรแล้วโดนหมิ่นประมาทไปเสียหมด โลกนี้คงไม่ต้องมีการร้องเรียน
comment52-1:เค้าอาจจะไม่มีเวลาไปขึ้นศาลก้อได้นะคะ อย่าให้ความอยากรู้อยากเห็นของเราไปทำให้คนอื่นเดือดร้อนเลยค่ะ. ถ้าจขกทต้องไปขึ้นศาล มันอาจจะเสียเวลา ยิ่งทำงานด้วย เรียนโทด้วย เหนื่อยมากนะคะ
comment52-2:ขอบคุณมากค่ะที่เข้าใจ เราไม่ต้องการขึ้นโรงขึ้นศาลถ้าไม่จำเป็นจริงๆ ค่ะ ยิ่งตอนนี้เราบาดเจ็บอยู่ด้วย แค่เดินในบ้านก็ลำบากแล้วค่ะ
comment52-3:ความคิดเห็นที่ 52-1

มันไม่มีนายจ้างที่ไหนกล้าขึ้นโรงขึ้นศาลกับเรื่องแบบนี้ดอก การที่ จขกท. ไม่ทำอะไรเลยนอกจากไม่เป็นประโยชน์ต่อสังคมแล้ว เหมือนกับการนั่งบ่นคนเดียวและทำร้ายลูกจ้างคนอื่นทางอ้อม ต่อให้ขึ้นศาลก็ไม่มีอะไรน่ากลัวเลย

ไม่รู้ทำไมคนไทยกลัวการขึ้นศาลจัง?
comment52-4:เราได้ยินอะไรเกี่ยวกับบริษัทเรามาเยอะค่ะ เราพอจะรู้ว่าเค้าจะมาไม้ไหน เราจะไม่เปิดช่องว่างให้เค้าทำร้ายเราอีกต่อไปแล้วค่ะ
ขอความกรุณาเคารพการตัดสินใจของเราด้วย และถ้าไม่รู้จักเราหรือเข้าใจสถานการณ์ดีพอ ก็ไม่ควรตัดสินเราแบบนั้นนะคะ
เราเป็นเพียงคนเดียวในบริษัท (ณ ตอนนี้) ที่ลุกขึ้นมาสู้ค่ะ อย่างน้อยก็สู้เพื่อเรียกร้องสิทธิของตัวเอง เราเชื่อว่าการกระทำของเรา
จะทำให้พวกมันกลัวและรู้สึกร้อนๆ หนาวๆ อยู่ไม่เป็นสุขมากขึ้น ตอนนี้กระทู้ถูกแชร์ไปทั่วบริษัท พนักงานคนอื่นๆ จากที่ไม่เคยรู้
ก็ได้รู้แล้วว่าพวกมันเอาเปรียบพวกเค้าขนาดไหน แต่พวกเค้าจะลุกขึ้นมาเรียกร้องสิทธิของตัวเองไหม นั่นเป็นการตัดสินใจของ
พวกเค้าค่ะ และเท่าที่ทราบมา ตอนนี้ประกันสังคมกับสรรพากรก็กำลังเข้าไปตรวจสอบ นี่เหรอคะไม่เป็นประโยชน์ต่อสังคม
สิ่งเหล่านี้คือการทำร้ายคนอื่นทางอ้อมเหรอคะ
comment52-5:ทีหลังก็เขียนใส่ Word แล้วเก็บไว้อ่านคนเดียวครับ อย่าตั้งหัวกระทู้ว่า "แฉความชั่วของบริษัทแห่งหนึ่ง"

เพราะคุณไม่ได้อยากแฉอะไรเลย นอกจากใช้กระแสสังคมเพื่อกดดัน แล้วเรียกร้องแค่สิทธิของตัวเอง = จบ

พอได้ผลประโยชน์วินวินแล้วคุณก็ลบกระทู้หายไป ... รอให้คนอื่นมาเป็นเหยื่อต่อไป
comment52-6:รู้ดีถึงขนาดนั้นเลยเหรอคะ นับถือในแรงมโนของคุณมากจริงๆ ค่ะ
comment52-7:ถ้า จขกท โดนฟ้อง รับอาสาเป็นทนาย ไปขึ้นศาลแทนมั้ยครับ   หรือจขกท เค้าต้องสละเวลาวันลาในการไปศาลเอง  เหอะๆๆๆ   ถึงแม้จะรู้เต็มอกว่าไม่ผิด แต่ไม่ใช่พนักงานสอบสวนเค้าสรุปสำนวนตัดสินได้เลย มันมีรายละเอียดอีกตั้งเยอะ  ผมว่าที่จขกท. เค้าพิมพ์มาก็เป็นประโยชน์กับสังคมอยู่แล้ว คุณอ่านเสร็จ คุณก็ตรวจสอบสิทธิ์คุณว่าได้ครบมั้ย   ส่วนบริษัทที่ จขกท ทำงาน ก็คงได้รับการตรวจสอบให้ทำถูกต้องหลังจากนี้  ผมยังไม่เห็นประโยชน์อันใดที่ จขกท เค้าต้องเอาชื่อบริษัทดังกล่าวมาเผยแพร่ เพื่อให้สุ่มเสี่ยง่ตอการโดนฟ้องร้องโดยไม่จำเป็น หรือใครมีเหตุผลดีๆลองเสนอแนะมาครับ ผมจะได้ทราบไว้ ไม่ใช่ยกกันแต่ข้อกฏหมายมา เพื่อ?
comment53:สู้ๆ ครับ ปูเสือรอ อย่าให้บริษัทมันมีที่ยืนอยู่บนสังคม
comment54:มาตรา 118 ให้นายจ้างจ่ายค่าชดเชยให้แก่ลูกจ้างซึ่งเลิกจ้าง ดังต่อไปนี้ 
(1) ลูกจ้างซึ่งทำงานติดต่อกันครบหนึ่งร้อยยี่สิบวัน แต่ไม่ครบหนึ่งปี ให้จ่ายไม่น้อยกว่าค่าจ้างอัตราสุดท้ายสามสิบวัน หรือไม่น้อยกว่าค่าจ้างของการทำงานสามสิบวันสุดท้าย สำหรับลูกจ้างซึ่งได้รับค่าจ้างตามผลงานโดยคำนวณเป็นหน่วย 
(2) ลูกจ้างซึ่งทำงานติดต่อกันครบหนึ่งปี แต่ไม่ครบสามปี ให้จ่ายไม่น้อยกว่าค่าจ้างอัตราสุดท้ายเก้าสิบวัน หรือไม่น้อยกว่าค่าจ้างของการทำงานเก้าสิบวันสุดท้ายสำหรับลูกจ้างซึ่งได้ รับค่าจ้างตามผลงานโดยคำนวณเป็นหน่วย 
(3) ลูกจ้างซึ่งทำงานติดต่อกันครบสามปี แต่ไม่ครบหกปี ให้จ่ายไม่น้อยกว่าค่าจ้างอัตราสุดท้ายหนึ่งร้อยแปดสิบวัน หรือไม่น้อยกว่าค่าจ้างของการทำงานหนึ่งร้อยแปดสิบวันสุดท้าย สำหรับลูกจ้างซึ่งได้รับค่าจ้างตามผลงานโดยคำนวณเป็นหน่วย 
(4) ลูกจ้างซึ่งทำงานติดต่อกันครบหกปี แต่ไม่ครบสิบปี ให้จ่ายไม่น้อยกว่าค่าจ้างอัตราสุดท้ายสองร้อยสี่สิบวัน หรือไม่น้อยกว่าค่าจ้างของการทำงานสองร้อยสี่สิบวันสุดท้ายสำหรับลูกจ้าง ซึ่งได้รับค่าจ้างตามผลงาน โดยคำนวณเป็นหน่วย 
(5) ลูกจ้างซึ่งทำงานติดต่อกันครบสิบปีขึ้นไป ให้จ่ายไม่น้อยกว่าค่าจ้างอัตราสุดท้ายสามร้อยวัน หรือไม่น้อยกว่าค่าจ้างของการทำงานสามร้อยวันสุดท้ายสำหรับลูกจ้างซึ่งได้ รับค่าจ้างตามผลงานโดยคำนวณเป็นหน่วย

นั่นถึงเป็นที่มาว่า บริษัทส่วนใหญ่ที่ปฏิบัติถูกต้อง จะกำหนดช่วง “ทดลองงาน” ไว้ที่ 119 วันแล้วต้องทำการประเมินเพื่อบอกเลิกจ้าง ไม่งั้นหากถึง 120 วัน ก็จะต้องจ่ายค่าชดเชย … และยิ่งหากบอกเลิกจ้างเอาหลังครบ 120 วัน แล้วจะให้มีผลทันที ก็ต้องจ่ายค่าต๊กใจอีก ตามมาตรา 17 วรรค 4 (อ้างอิงประมวลกฎหมายแพ่งและพาณิชย์มาตรา 582 เพิ่ม) และเมื่อกฎหมายไม่ได้พูดถึงเรื่องการ “ทดลองงาน” เอาไว้ … ก็หมายความว่า ไอ้การต่ออายุทดลองงานแบบที่บริษัทนั้นบริษัทนี้เขาพูดกัน

ต่อมากฎหมายไม่ได้พูดถึงการทดลองงานไว้ ดังนั้นเมื่อไหร่ที่ตกลงรับเข้ามาทำงาน ก็ถือว่าเป็นพนักงานโดยสมบูรณ์แล้ว สิทธิขั้นพื้นฐานสุดที่กฎหมายได้กำหนดไว้ เช่น วันหยุดตามประเพณี, จำนวนชั่วโมงการทำงาน, ค่าแรงขั้นต่ำ ฯลฯ ต้องได้ครบถ้วน แต่ว่าบริษัทนั้นอาจจะมีการกำหนดสวัสดิการอื่นๆ หรือวันหยุดอื่นๆ ที่มากกว่าที่กฎหมายกำหนดขั้นต่ำไว้ให้กับพนักงานที่ได้ชื่อว่าผ่านช่วง “ทดลองงาน 119 วัน ของบริษัท” ไปได้ เช่น ได้รับเงินเดือนขึ้นเมื่อผ่านทดลองงาน, สามารถลากิจได้โดยยังได้รับค่าจ้างเมื่อผ่านทดลองงาน เป็นต้น

ต่อมา พรบ. ประกันสังคม 2533 เขียนไว้ว่า 
มาตรา  ๓๓  ให้ลูกจ้างซึ่งมีอายุไม่ต่ำกว่าสิบห้าปีบริบูรณ์และไม่เกินหกสิบปีบริบูรณ์เป็นผู้ประกันตน
                ลูกจ้างซึ่งเป็นผู้ประกันตนอยู่แล้วตามวรรคหนึ่งเมื่อมีอายุครบหกสิบปีบริบูรณ์  และยังเป็นลูกจ้างของนายจ้างซึ่งอยู่ภายใต้บังคับแห่งพระราชบัญญัตินี้ให้ถือว่าลูกจ้างนั้นเป็นผู้ประกันตนต่อไป(๗)

                มาตรา  ๓๔  ให้นายจ้างซึ่งมีลูกจ้างที่เป็นผู้ประกันตนตามมาตรา  ๓๓  ยื่นแบบรายการแสดงรายชื่อผู้ประกันตน  อัตราค่าจ้าง  และข้อความอื่นตามแบบที่เลขาธิการกำหนดต่อสำนักงานภายในสามสิบวันนับแต่วันที่ลูกจ้างนั้นเป็นผู้ประกันตน

มาตรา  ๙๖  นายจ้างผู้ใดโดยเจตนาไม่ยื่นแบบรายการต่อสำนักงานภายในกำหนดเวลาตามมาตรา  ๓๔  หรือไม่แจ้งเป็นหนังสือต่อสำนักงานขอเปลี่ยนแปลง  หรือแก้ไขเพิ่มเติมรายการภายในกำหนดเวลาตามมาตรา  ๔๔  ต้องระวางโทษจำคุกไม่เกินหกเดือน  หรือปรับไม่เกินสองหมื่นบาท  หรือทั้งจำทั้งปรับ(๔๓)
                ถ้าการกระทำความผิดตามวรรคหนึ่งเป็นความผิดต่อเนื่อง  ผู้กระทำต้องระวางโทษปรับอีกวันละไม่เกินห้าพันบาทตลอดระยะเวลาที่ยังฝ่าฝืนหรือไม่ปฏิบัติตาม

มาตรา  ๓๗  ในกรณีที่ความปรากฏแก่สำนักงานหรือจากคำร้องของลูกจ้างว่านายจ้างไม่ยื่นแบบรายการตามมาตรา  ๓๔  หรือยื่นแบบรายการแล้ว  แต่ไม่มีชื่อลูกจ้างบางคนซึ่งเป็นผู้ประกันตนตามมาตรา  ๓๓  ในแบบรายการนั้น  ให้สำนักงานมีอำนาจบันทึกรายละเอียดในแบบรายการตามมาตรา  ๓๔  โดยพิจารณาจากหลักฐานที่เกี่ยวข้อง  แล้วออกหนังสือสำคัญแสดงการขึ้นทะเบียนประกันสังคมให้แก่นายจ้าง  และหรือออกบัตรประกันสังคมให้แก่ลูกจ้างตามมาตรา  ๓๖  แล้วแต่กรณี
                ในการดำเนินการตามวรรคหนึ่ง  เลขาธิการหรือผู้ซึ่งเลขาธิการมอบหมาย  จะดำเนินการสอบสวนก่อนก็ได้

มาตรา  ๑๐๑  ในกรณีที่นิติบุคคลเป็นผู้กระทำความผิดและถูกลงโทษตามพระราชบัญญัตินี้  ให้ถือว่าผู้แทนของนิติบุคคล  กรรมการทุกคน  และผู้รับผิดชอบในการดำเนินการของนิติบุคคลนั้น  ต้องระวางโทษเช่นเดียวกับนิติบุคคลนั้นด้วย  เว้นแต่จะพิสูจน์ได้ว่าตนมิได้รู้เห็นเป็นใจในการกระทำความผิดนั้น  หรือได้จัดการตามสมควรเพื่อป้องกันมิให้เกิดความผิดนั้นแล้ว

ดังนั้นแล้ว.........กรณีคุณ การจ้างงานต่อเนื่องเกินกว่า 30 วันตาม พรบ.ประกันสังคมให้ถือว่านายจ้างต้องแจ้งต่อ สำนักงานประกันสังคม ซึ่งกรณี แจ้งฟ้องร้องและร้องเรียนต่อ สำนักงานประกันสังคม แต่ไม่แน่ใจกว่าร้องเรียนต่อศาลแรงงานด้วยหรือไม่นะ แต่สรุปคือ ผิดเต็ม ๆ ซึ่งหางานใหม่ได้เลยเพราะมองหน้าไม่ติดแน่ ๆ เพราะต้องไปฟ้องเรียกร้องค่าเสียหาย ค่ารักษา กันยาวคับ
comment54-1:เราแจ้งลาออกแล้วเรียบร้อยค่ะ ขอบคุณสำหรับข้อมูลค่ะ
comment55:น่าจะเอะใจตั้งแต่บริษัทไม่ได้หักเงินประกันสังคม แต่หัก ณ ที่จ่าย 3% ของเงินเดือนแล้วนะคะ ...
comment55-1:ตอนนั้นเราแค่เปิดอ่านผ่านๆ ค่ะ ไม่มีความรู้เรื่องภาษี เป็นความผิดพลาดของเราเองค่ะ
comment55-2:บริษัทแบบนี้มีเยอะ ลูกจ้างบางคนไม่รู้สิทธิ์ที่พึงมี หรือบางคนรู้แต่ก็อยากได้งานก็ต้องยอม  

อย่างน้อยเคสของคุณก็ยังเป็นประโยชน์ต่อเพื่อนร่วมงานคนอื่นๆเนอะ ขอให้หายไวๆค่ะ
comment56:เป็นบรผิษัททำเกี่ยวกับอะไรคะ ของเราเป็นบริษัททำเกี่ยวกะการบินก็เปนแนวๆนี้เลย
comment57:ลูกจ้าง หมายความว่า ผู้ที่ตกลงทำงานให้แก่นายจ้างโดยได้รับค่าจ้างไม่ว่าจะเรียกชื่ออย่างไร
    ลูกจ้าง จึงหมายถึงลูกจ้างทุกประเภท ไม่ว่าจะเป็นลูกจ้างทดลองงาน ลูกจ้างชั่วคราว ลูกจ้างประจำ ลูกจ้างที่มีกำหนดระยะเวลาแน่นอน ลูกจ้างที่ทำงานไม่เต็มเวลา ลูกจ้างสัญญาพิเศษ และรวมถึงลูกจ้างซึ่งทำงานเกี่ยวกับงานบ้านด้วย

กรณีของคุณบริษัทผิดเต้มๆ ทั้งเรื่องประกันสังคม และสรรพกร
comment58:เอาเรื่องที่ข้างบนข้ามๆ มาละกัน
เรื่องทดลองงาน 6 เดือน/180วันนั่นมันกฎบริษัท ตามกม.ถ้าทำงานติดต่อกันเป็นเวลา 120 วัน ก็ถือว่าพ้นสภาพการทดลองงานแล้ว เพราะฉะนั้น ตอนนี้ จขกท. เป็นพนักงานประจำไปแล้วตามกม. ยืนยันอีกเสียง บริษัทผิดเต็มๆ
comment58-1:ตามกฎหมายไม่มีทดลองครับ 

ทำงานวันเดียวก็เป็นพนักงานแล้ว จะเป็นพนักงาน รายวัน รายสัปดาห์ รายเดือน นั่นอยุ่ที่สัญญาจ้างว่าอย่างไร
comment59:มีลูกจ้างและคนจำนวนมาก ไม่รู้เรื่องกฎหมายแรงงาน เรื่องประกันสังคม เรื่องภาษี ... ส่วนใหญ่ก็ตาม HR ถ้า HR ว่าไงก็ว่างั้น ... จขกท. ก็เข้าข่ายไม่รู้เหมือนกัน 

วกเข้าเรื่อง

ตัดประเด็นเรื่องทดลองงาน หรือ Freelance หรืออะไรก็ตามออกไปก่อน ไม่เกี่ยวกัน

ไม่ว่าคุณจะเป็นลูกจ้างในสถานะไหน ทดลองงาน หรือ สัญญาจ้างแบบมีระยะเวลา หรือรับค่าจ้างเป็นรายเดือน  บริษัทมีหน้าที่แจ้งชื่อคุณเข้าประกันสังคม ภายใน 30 วัน ... ย้ำนะครับ ภายใน 30 วัน และต้องหักและนำส่งสมทบเงินประกันสังคมตั้งแต่เดือนแรกที่เข้ามาทำงาน

กรณีเจ้าของกระทู้ ถ้ารับค่าจ้างเป็นรายเดือน เท่ากันทุกเดือน ติดต่อกันมาทุกเดือน เข้าข่ายลูกจ้างรายเดือน ต้องนำส่งประกันสังคมตั้งแต่เดือนแรกที่เข้าทำงาน

เพิ่มเติมนะ
- Part Time คือการทำงานรับเงินเป็นรายชั่วโมง หรือ รายวัน วันไหนไม่ทำงาน ไม่ได้เงิน คิดเงินเฉพาะวันมาทำงาน
- Freelance คือการรับจ้างอิสระ  รับงานเป็นจ๊อบ ๆ มีสัญญาว่าจ้างพร้อมระบุค่าจ้าง อัตราค่าตอบแทนที่ชัดเจน หรือ เป็นการตกลงด้วยปากเปล่าก็ว่ากันไป
- ยืนตาม คห. บน ตามกฎหมายแรงงาน ทดลองงานได้สูงสุดแค่ 120 วัน หรือ 4 เดือนเท่านั้น ... กรณีบริษัทเจ้าของกระทู้ทดลองงาน 6 เดือน ถือว่า กฎบริษัท ขัดกฎหมายแรงงาน กฎบริษัทข้อนี้ ใช้ไม่ได้ ขึ้นศาลยังไงก็แพ้ครับ
comment59-1:กฎหมายไม่มีการระบุเรื่องทดลองงานครับ ไม่ได้สนใจครับ ในกฎหมายไม่มีเรื่องทดลองงานครับ
comment60:ตอนนี้บริษัทกำลังเร่งทำเรื่องประกันสังคมให้ใหญ่เลยค่ะ พรุ่งนี้เราจะเข้าไปที่บริษัทเพื่อจัดการเรื่องเอกสารนิดหน่อย ได้ความคืบหน้ายังไงจะรีบมาอัพเดทค่ะ
comment61:ผมทำงานมาหลายที่ เจอเอาเปรียบมาแล้วทุกรูปแบบ แบบ จขกท ก็เคยเจอ แบบที่ชิ่งไปไม่ให้เงินเดือนเลยก็มี ต้องไปตามทวง บางที่ให้ทำล่วงเวลามากๆ ไม่มี OT, บางที่ก็เลี่ยงกฎหมาย เช่นพวกระบบตัด week เงินเดือนอะไรนี่ก็เหมือนกัน ยกตัวอย่างแรงงานขั้นต่ำ 9000 แต่คิดเงินตัดวันที่ 20 = เงินเดือน 6000 ซึ่งต่ำกว่ากฎหมายกำหนดเป็นต้น 

บริษัททั้งหลายแหล่ มีช่องทางเอาเปรียบพนักงานมากมาย โดยที่กฎหมายเอาผิดไม่ค่อยได้ ทางที่ดีก่อนเข้าไปทำงานที่ไหน ต้องดูทุกอย่างให้รอบคอบ ประสบการณ์จะเป็นตัวสอนเราได้ดีที่สุด
comment62:อันดับแรกเราแนะนำว่าควรเล่นเค้าเรื่องทดลองงาน 180 วันนี่ก่อน เพราะคุณทำงานติดต่อกัน รับเงินค่าจ้างเป็นเดือน ไม่ใช่รายวันหรือรายชั่วโมงที่เป็นการจ้างแบบลูกจ้างชั่วคราวหรือพาร์ทไทม์ ทีนี้เมื่อคุณผ่านการทำงานเกิน 120 วันไปแล้วคุณควรมีสถานภาพเป็นพนักงานประจำควรได้สิทธิ์ประกันสังคมด้วย ทีนี้เค้าก็จะผิดต่อที่ 2
comment63:เงินเดือนสูงสุดใช้คำนวณเงินสมทบ 15000 บาทครับ เกินกว่านี้ก็คิดแค่นี้ ต่ำกว่านี้คิดตามจริงครับ เงินเดือน 50000บาท คำนวณประกันสังคมที่ 15000 บาท
comment64:ปกติเข้าทำงานก็จะมีประกันสังคมให้เลย ตามกฎหมาย 

แต่บางที่ ที่เคยเจอมา ทดลองงาน 4 เดือน จ่ายแบบหัก 3 % ผ่านงานถึงจะมี 

แต่ที่หนักกว่านั้นคือ ทำงานบริษัทเพื่อน ใช้หัก 3% ตลอด ไม่มีประกันสังคม ผมต้องไปใช้มาตราอื่นจ่ายเอง
แถมมารู้ที่หลังว่าที่หักไปไม่ได้นำส่ง และก็มารู้อีกที่ว่ามันไม่ส่งภาษี จนสรรพากรมาหา และมันไม่จ่ายเงินเดือนผม 2 เดือน เฮ้อ
comment65:กากมาก
comment66:ผมว่า ต้องแยก ผิดกฎหมาย กะผิดศีลธรรมออก นะครับ มันคนละอย่างกัน
comment67:บริษัทเกมด้วย
ถ้าเป็น บ. ที่เลวที่สุดอันนั้น บอกเลยครับ
ลูกจ้างทุกคน เค้าจ้างเป็นชั่วคราวหมด แล้วไม่ยอมแจ้ง
โอที ไม่ให้ตัง (เมื่อ 5 ปีก่อนนะ)
จ้างพนักงานพาร์ทไทม์มาทำงานให้ เช่น event ต่างๆ จบงานไม่ได้ค่าจ้าง
ใครฟ้องเค้า เค้าจะฟ้องกลับ แล้วดึงเชงยาวๆ เป็นปี ทำให้เราต้องเสียเวลาไปศาลเรื่อยๆแล้วไม่ได้อะไรเลย จนเราต้องยอมไปเองเพราะเค้าทุนหนากว่า

ปล. จนบัดนี้ ผมก็ยังไม่ได้ค่าจ้าง part-time ในส่วนของ marketing ที่เค้าจ้างไปทำอยู่เดือนครึ่งเลย แค่ 3 พันกว่าบาทเนี่ย เกือบ 6 ปีละ
เค้าบอกว่า จ่ายแล้ว "โดยการเอาซองเงินเดือนมาฝากคนในร้านที่ผมไปประจำ" ทั้งๆที่บอกให้โอน บัญชีก็มีให้ไป
สุดท้ายพอไปคุย ถึงเจ้าของบริษัทเลยด้วย ก็ยังไม่มีใครยอมรับ บอกแค่ ถือว่าให้ไปแล้ว ไม่รับผิดชอบ

ปล.2 คำขวัญ CEO จากในเฟซเค้าเมื่อสมัยก่อน = คนเราเกิดมาเพียงครั้งเดียว ดังนั้นกอบโกยได้ต้องรีบกอบโกย
comment68:ปักมุดรอดูสถาณการณ์ครับ
comment69:เป็นกำลังใจให้ครับ
comment70:เรื่อง หัก ภาษี ยังไงก็เข้า 40(1) ไม่ก็ (2)
บริษัทต้องยื่น ภงด. 1 ไม่ใช้ภงด 3
ถ้าบริษัทหัก 3 % ก็อาจจะหัก ขาด หรือ หัก เกินได้ เนื่องจากไม่ได้คำนวนตามอัตราภาษีเงินได้บุคคลธรรมดา

บริษัทผิดตรง ยื่นแบบผิด และนำส่งไม่ถูกครับ

ถ้าหัก เกิน บริษัทต้องขอคืน
ถ้าหักขาดบริษัทต้องยื่นเพิ่มเติม โดนค่าปรับ
และอาจโดนค่าปรับเรื่องยื่นแบบผิด

แต่ดูจากอัตราเงินเดือนแล้วบริษัทน่าจะหักและนำส่งเกิน
สรรพากรได้ประโยชน์
comment71:ให้กำลังใจ จขกท. 
ในที่สุดก็ร็ละว่า บ.อะไร บ.นี้เค้าดังด้านนี้มานานแล้วนะ นึกว่าจะดีขึ้นแล้วเสียอีก
comment72:ใช่บริษัทที่มี "คุณป้าผอมดำ" รึเปล่าคะ
comment73:ติดตามคะ
comment74:เราว่าคุณไม่น่าเอามาลงพันทิพตอนเรื่องยังไม่จบนะคะ ยิ่งมีเรื่องเอกสารต่างๆเข้ามา อาจมีการซ่อนเร้นทำลายเอกสารได้ เค้าจะไหวตัวทันเอา น่าจะให้เรื่องจบก่อนแล้วค่อยเอามาลง

เราเคยโดนให้ออกแล้วไม่ยอมจ่ายค่าชดเชย ประกันสังคมก็ไม่ยื่นให้ตลอดเวลาที่เข้าทำงาน ดีว่าแค่5เดือนประกันสังคมเรายังไม่ขาด เราทวงไป 2 ครั้งก็เงียบเราเลยฟ้องศาลแรงงานเลยค่ะ จริงๆเราจะแจ้งแค่กรมคุ้มครองสวัสดิการแรงงาน แต่แบบต้องเรียกมาคุยนู่นนี่ คือถ้าคนจะจ่ายคงจะจ่ายไปนานแล้ว เราเลยฟ้องเลยค่ะ ขึ้นศาล2ทีจบ(ใช้เวลาประมาณ 6 เดือน ที่บางคนเลือกไม่ฟ้องเพราะเค้าเอาเวลาไปทำมาหากินดีกว่า) แต่ถ้าใช้ทนายศาลแรงงานเราก็ไม่อยากจะหมิ่นนะแต่ขอบอกว่าระวังด้วย เราเห็นบางเหตุการณ์ตอนนั่งรอขึ้นศาลของเคสห้องข้างๆตอนโจทก์ยังไม่มา

ตอนให้ออกเราบอกว่าให้แจ้งประกันสังคมตามจริงว่าให้ออกเราจะได้ยื่นขอชดเชย พอมีเรื่องฟ้องร้องมาด่าเราหาว่าเราบอกให้แจ้งว่าให้ออกเราเลยเอามาเป็นข้อฟ้องร้องได้ อ้าวเอห้าแล้วแกจะแจ้งความเท็จเหรอ
comment75:จขกท เริ่มทำงานวันแรก 13 ก.ค. 
ประสบอุบัติเหตุวันศุกร์ที่ 13 พ.ย. 
ประกันสังคมขาดไปหกเดือน 
จขกท ทำงานที่ใหม่ครบ 5 เดือนพอดีในวันเกิดเหตุ

ผมลองนับดู น่าจะทำงานที่ใหม่ครบ 4 เดือน 120 วันพอดีรึเปล่าครับ 
จขกท จำวันเริ่มทำงานผิด หรือว่าคำนวณระยะเวลาทำงานผิด ที่บอกว่าทำงานครบ 5 เดือนพอดี??

ผมเองก็อยากสอบถามผู้รู้เช่นกัน เรื่องระยะเวลานี่จะมีผลกับการเรียกร้องสิทธิ์ที่เราพึงจะได้รับในกรณีพนักงานประจำ หรือพาร์ทไทม์ไหมครับ ถ้าเกิดเรื่องในวันที่ 120 พอดิบพอดีแบบนี้ เพราะความเห็นข้างบนๆ บอกเรื่อง 119 วัน 120 วันครับ สงสัยๆ
comment75-1:เรานับคลาดเคลื่อนจริงๆ ด้วยค่ะ ครบ 4 เดือนวันที่ 13 พ.ย. ขออนุญาตกลับขึ้นไปแก้ไขด้านบนนะคะ 
ขอบคุณมากค่ะ
comment75-2:จำนวนวันมีผลกับการจ่ายค่าชดเชยการเลิกจ้างเท่านั้นครับ
ไม่เกี่ยวกับลักษณะการจ้างงาน
comment76:ฟ้องเอาให้หนักๆเลยบริษัทพวกนี้ เอาเปรียบลูกจ้าง
comment77:Fight Fight
comment78:จริง ๆ ประกันสังคมเนี่ย  มีอยู่เหมือนกันบริษัทที่ไม่ยอมจ่ายประกันสังคมให้  ผมเคยทำบริษัทที่เป็นแนวนี้อยู่สอง บริษัทได้

แต่เค้าจะแจ้งเราก่อนเลยนะว่า ที่นี่ไม่มีประกันสังคม อันนี้ก็พอรับได้เค้าก็ไม่หักส่วนของประกันสังคมของเรา แต่ถ้าหักประกันสังคม

แต่ไม่เข้าประกันสังคมอันนี้ผมว่าไม่แฟร์นะ
comment79:คุณไม่ต้องห่วงหรอกค่ะ เพราะเมื่อคุณแจ้งไปแล้วรับรองประกันสังคมเล่นหนักแน่ เคยเห็นโรงงาน
ใกล้เคียงกันเด็กไปหาหมอแล้วบอกว่าทำงานที่ไหนแต่ไม่มีบัตรประกันสังคม ทางประกันสังคมเขา
ตรวจสอบทันที ถ้าจำไม่ผิดปรับเคสไม่ประกันตนให้ลูกจ้าง7000-8000 / คนนะคะและถ้าเขาเข้าตรวจ
สอบจำนวนคนแล้วเช็คดูว่าทำประกันสังคมให้กี่คนถ้าไม่ครบเขาสามารถปรับได้อีกค่ะ
comment80:วันนี้เข้าไปรับเอกสารมาแล้วค่ะ ได้ครบทุกอย่างยกเว้นสัญญาการจ้างงานที่เราควรจะได้ตั้งแต่แรกหนึ่งชุด เค้าฝากคุณป้าแม่บ้านมาบอกเราว่าจะตามส่งให้ทีหลังทางไปรษณีย์ ขอบอกไว้ตรงนี้เลยนะคะ ถ้าพวกคุณคิดจะเล่นตุกติก เราจะไม่จบแค่นี้ เราส่งข้อความไปบอก HR ว่าเราจะเข้าไปรับสัญญาด้วยตัวเองในวันจันทร์ค่ะ

เพิ่มเติมรูป 
HR หายเงียบเลยค่ะ

[Spoil] คลิกเพื่อดูข้อความที่ซ่อนไว้
comment81:สู้ๆครับ ขอให้ได้รับความเป็นธรรมนะครับ

ว่าแต่เรื่อง ช่วงทดลองงาน เท่าที่ผมทราบทางกฏหมายแรงงาน เค้ากำหนดไว้ไม่ให้เกิน 120 วันนิครับ
ลองเอาประเด็นนี้ไปคุยกับทางบริษัทด้วยครับ
comment81-1:ขอบคุณมากค่ะ แต่ขนาดวันนี้เค้ายังไม่กล้าลงมาพบเราเลยค่ะ ส่งคุณป้าแม่บ้านมาแทน ไปๆ มาๆ จะนึกว่าคุณป้าแม่บ้านเป็นเจ้าของบริษัท
comment81-2:กำหมายแรงงานไม่เคยกำหนดเรื่องทดลองงานครับ 

ทำงาน 1 วันก็ถือเ)็นพนักงานแล้ว บริษัททุกแห่งเขียนไปเท่ ๆ เท่านั้นครับ ไม่มีผลทางกฎหมาย
comment81-3:ทำงานเกิน 120 วัน ถ้าโดนเลิกจ้างทันทีโดยไม่มีความผิด ถ้าจำไม่ผิดจะได้ชดเชย 1 เดือน มันมีเรทอยู่หละ  

ปล. ช่วงโปรหรือทดลองงานมันไม่มีคำนี้นะครับ นับตั้งแต่วันที่เราเข้าทำงานวันแรกเลย
comment82:ตามเอกสารมาให้ได้นะคะ ถ้าทิ้งไว้นานคิดว่ามันอาจจะปลอมแปลงแก้ไขข้อความสำคัญในนั้นได้ สู้ๆนะคะ 

// อย่าปล่อยให้มันลอยนวล
comment83:อย่าลืม HR แกล้งลาออกก็เอาผิดได้นะแจ๊ะ รวมถึงฟ้องบริษัทได้อีกด้วย พวกตีมึนบอกไม่รู้เรื่อง ฟ้องได้หมดจ้า
เดี๋ยวหากมีการปลอมแปลงเอกสารอีกจะได้ยาวๆกันต่อ
comment84:ขอชื่อบริษัท หลังไมค์ ได้มั้ยครับ
comment85:ประกันสังคมถ้าคุณเป็นลูกจ้างไม่ว่าจะรายวัน รายชั่วโมง รายเดือนกฏหมายบังคับให้นายจ้างต้องแจ้ง สัญญเป็นยังไงไม่เกี่ยว กฎหมายระบุไว้เลยนะครับว่าสัญญาใดที่ขัดต่อกฏหมายสัญญานั้นถือเป็นโมฆะ
comment86:เคยเจอหนักกว่านี้ บังคับให้เซ็นใบลาออกแบบไม่ลงวันที่ไว้ พร้อมทำสัญญาจ้างงานเลย พอมีปัญหามันกรอกวันที่ย้อนหลังว่าสิ้นสุดเป็นพนักงานนานแล้วที่ทำเกินมาไม่จ่ายค่าจ้าง ไม่รับผิดชอบ
comment87:เคส จขกท ไลน์ที่คุยกับ Hr ก็เป็นหลักฐานอย่างดีแล้วว่า จขกท เป็นพนักงาน 

และกฎหมายที่เกี่ยวข้องกับแรงงาน ไม่ได้พูดถึงเรื่องของพนักงานทดลองงานไว้เลย เพียงแต่บริษัททั้งหลายใช้คำว่า “ทดลองงาน” เพื่อให้เกิดความรู้สึกว่า นี่ยังไม่ใช่พนักงานเต็มตัวเท่านั้นเอง โดยอาศัยช่องที่กฎหมายเอื้อประโยชน์ให้นายจ้าง  ว่าไม่ต้องจ่ายค่าชดเชยในกรณีเลิกจ้างพนักงานหากอายุงานยังไม่ถึง 120 วัน … นายจ้างจึงเลือกที่จะใช้ช่วงเวลานี้เป็นการ “ทดลองงาน” เพราะหากรู้สึกว่าทำงานได้ไม่ดีเท่าที่หวัง หรือ ไม่สามารถเข้ากับวัฒนธรรมองค์กรได้ ก็จะสามารถประเมินไม่ผ่านงาน และเลิกจ้างได้ โดยไม่ต้องเสียค่าชดเชยใดๆ พ.ร.บ.คุ้มครองแรงงาน ได้ระบุไว้ชัดเจนในหมวดที่ 10 มาตรา 118 

แต่ แม้จะบอกกล่าวล่วงหน้าว่าจะเลิกจ้าง แต่ถ้าเหตุผลที่บอกเลิกจ้างไม่ดีพอรึเไม่เป็นธรรม ลุกจ้างยังสามารถฟ้องเรียกเลิกจ้างไม่เป็นธรรมตาม พรบ.จัดตั้งศาลแรงงานได้อีก ซึ่งถ้าเหตุผลในการเลิกจ้างไม่ีชัดเจน อย่างบอกว่าทำงานไม่มีประสิทธิภาพ แล้วไม่มีหลักฐานว่าไม่มีประสิทธิภาพแบบไหนสุดท้ายก็ต้องจ่ายเงินค่าเลิกจ้างมาอยุ่ดี



เรื่องประกันสังคม กฎหมายระบุไว่ชัดเจนนับตั้งวันที่เข้าทำงานในสถานประกอบการนายจ้างต้องแจ้งภายใน 30 วันถ้าไม่แจ้งมีความผิดแน่ ๆ ไม่เกี่ยวว่าจะระบุว่ากำลังทดลองงานหรือไม่เพราะกฎหมายไม่มีคำว่าทดลองงาน
comment87-1:ขอบคุณสำหรับความรู้ดีๆ ค่ะ ข้อมูลเป็นประโยชน์มาก
comment88:เค้าตั้งใจหลอกคุณไงครับ

หลักฐานชิ้นเดียวที่สามารถยืนยันได้ว่าเค้าจ้างคุณในฐานะลูกจ้างประจำ เค้าก็เก็บไว้ไง
comment88-1:เราจะติดตามเรื่องเอกสารสัญญาต่อในวันจันทร์ค่ะ
comment89:อัพเดทความคืบหน้าเพิ่มเติมค่ะ วันนี้เราได้บัตรรับรองสิทธิการรักษาพยาบาลมาแล้วนะคะ



และก็ได้เอกสารมากรอกเพิ่มเติม นอกเหนือจากแบบคำขอรับประโยชน์ทดแทน 



วันจันทร์เราจะไปจัดการเรื่องเอกสารต่อและจะติดตามขอสัญญาการจ้างงานจากบริษัทมาให้ได้ เป็นกำลังใจให้เราด้วยนะคะ
comment89-1:เอิาจริง ๆ ถึงจะไม่มีสัญญาจ้าง ไลน์ที่คุณคุยกับ HR ในกระทุ้นี้ใช้เป็นหลักฐานได้ถ้าฟ้องศาลครับ 

หรือแม้แต่ตอนสัมครงานตกลงรับเข้าทำงานมีอีเมล ก็ใช้หลักฐานทางอีเมลได้ครับ
comment89-2:เป็นกำลังใจให้นะคะ
comment89-3:ขอบคุณมากค่ะ
comment90:ผู้บริหารอย่างนี้มีความสุข กินอิ่ม นอนหลับ หรือ พนักงานสาปแช่งทุกวัน
comment91:/เรื่องโกง หลอกลวง และเอารัดเอาเปรียบผู้อื่น.   คนไทยไม่แพ้ใครในสามโลก
comment92:เหมือนอยุ่ในดินแดนเทเลทับบี้ มีพระอาทิตย์เปนเด็ก ตื่นเช้าก้หาเรื่องเล่นสนุก หลบหลังเนินสูงๆ ทวิงกี้ ~~~
comment93:เพื่อนผม กรณีเดียวกันนี้เลยครับ แต่ดันยอมซะงั้น
รถคว่ำแขนหัก เบิกประกันสังคม บริษัทไม่ได้ทำให้ ซะงั้น ผมคิดว่ามีบริษัทแบบนี้อีกหลายแห่งครับ และพนักงานก็ทำมึนไปด้วย ไม่ค่อยสนใจจะเอาเรื่องกัน
comment94:เป็นกำลังให้ จขกท แม้ว่าจะไม่ทราบว่าทำงานให้กับบริษัทเกมห่วยๆ ค่ายใด
ลุยงานให้บริษัทแล้วเป็นแบบนี้ เรียกว่า เอาเปรียบกันยันเงา
comment94-1:ขอบคุณมากค่ะ
comment95:จะเอาเปรียบไม่เอาเปรียบ

โดยปกติบริษัทที่เอาเปรียบจะมีแต่ พนง ไร้คุณภาพสะสมอยู่ครับ ส่วนที่มีคุณภาพก็หายไปหมด
นั้นก็คือ เขาก็จะได้ผลงานที่ไม่มีคุณภาพ ส่วนใหญ่ก็ขายสินค้าโหลอะครับ เน้นผลิตจำนวนมาก แข่งขันอะไรไม่ได้ ล้าหลังไปตามยุคสมัย

ผมว่ามันก็สะสมระเบิดเวลาเองปะครับ โดยปกติผมไม่เห็นเดือดร้อน มันก็ไปตามนั้นเอง หรือที่อาจจะเห็นเลยเขาอาจจะขาดคนเป็นระยะเวลานานมาก ซึ่งมันก็หน้าไม่อายอยู่แล้ว
comment96:อยากแนะนำให้บอก HR เลยค่ะ ว่ากรณีที่เค้าจงใจไม่ให้เอกสาร คุณจะฟ้องเค้าเป็นอันดับแรก ต่อให้เค้าลาออกไป ก็ยังมีผลอยู่ 

เราว่าทีนี้เค้าต้องรีบให้คุณแน่นอน
comment97:พรุ่งนี้เราจะมาอัพเดทความคืบหน้าให้ทุกคนทราบนะคะ ขอบคุณสำหรับทุกกำลังใจค่ะ
comment98:จขกท ทำงานมากี่เดือนคะ ดูหลังจากเข้าทำงานถึงโดนรถชน เหมือนแค่ 4 เดือนนะคะ 120 วันรึป่าว ยังไม่ถึง 5 เดือน 
แล้วโดนบริษัทให้ออกหรอ บริษัทนี้แย่จริงๆ พนง. เจ็บป่วยยังให้ออกได้ เค้าให้เงินชดเชยหรือเปล่าคะ ถ้าบริษัท ไม่ดูแลพนักงาน ออกมาก็ดีแล้วล่ะค่ะ ยังดีที่ตอนนี้บริษัททำเรื่องประกันสังคมให้ แสดงว่าตอนนี้ จขกท. ได้ค่ารักษาพยาบาลคืนแล้วใช่มั้ยคะ เรื่องนี้ดีใจด้วย เคยเจอน้องที่เจอเหตุการณ์แบบนี้เหมือนกันค่ะ ดำเนินเรื่องวุ่นวายเหนื่อย เสียเวลามากก เห็นใจจขกท.มากค่ะ แล้วถ้าได้เอกสารสัญญาจ้างมา จขกท. จะทำยังไงต่อไปคะ โดนชนมาบาดเจ็บยังต้องมาทำเรื่องพวกนี้อีก ยังไงก็เป็นกำลังใจให้นะคะ สู้สู้
comment98-1:ขอบคุณมากค่ะสำหรับกำลังใจ 
ในเคสของเรา เราไม่ได้ถูกบีบให้ออกค่ะ เราประสบอุบัติเหตุขณะกำลังเดินทางกลับบ้านเมื่อวันศุกร์ที่ 13 พ.ย. ที่ผ่านมา เหตุการณ์ในครั้งนี้ทำให้เราทราบว่าบริษัทไม่ได้ทำประกันสังคมให้ ทั้งที่เราทำงานกับเค้าจนเข้าเดือนที่ห้าแล้วค่ะ อีกเรื่องหนึ่งก็คือเรื่องการหักค่าภาษี เค้าหักภาษีเรา 3% คิดเป็นค่าจ้างบริการ เหมือนเราเป็น freelance ให้เค้า ทั้งที่เราทำงานกับเค้าในฐานะพนักงานคนหนึ่ง รับค่าจ้างเป็นรายเดือน วันนี้เราไปติดต่อประกันสังคมมาแล้วค่ะ เนื่องจากบริษัทไม่ได้ทำประกันสังคมให้เราตั้งแต่แรกทำให้ประกันสังคมของเราขาดไปเมื่อ ต.ค. ที่ผ่านมา เราไม่สามารถใช้สิทธิเบิกค่ารักษาพยาบาลย้อนหลังได้เลย เพราะฉะนั้น ค่าผ่าตัดและค่ารักษาพยาบาลอื่นๆ ทั้งหมด เราต้องเป็นผู้รับผิดชอบเองค่ะ
comment99:ของดิฉันเคยเจอ ทำงานมาเป็นปี พอไปเช๊คสิทธิประกันสังคม
ปรากฎว่า พนักงานทั้งหมดไม่เคยนำส่งเลย  เรื่องเลยแดงขึ้นมา
เจ้าของบริษัทโดนเรียกไปรายงานตัว และจ่ายค่าปรับ
ส่วนตัวต้นเหตุ คือ พนักงานบัญชี เพราะพี่เค้าเดือดร้อนเงิน เลยกินเงินไว้เอง

เรียบร้อย ก็ถูกออกตามระเบียบ แต่โชคดี ที่ไม่มีใครป่วย
comment100:อัพเดทความคืบหน้า ณ วันที่ 24 พ.ย. 2558
สถานที่ที่ จขกท. กับครอบครัวไปมาทั้งหมดวันนี้มีอยู่ 4 แห่ง ที่แรกคือโรงพยาบาล วันนี้เราไปพบคุณหมอตามนัดเพื่อทำความสะอาดแผลและเปลี่ยนเฝือกค่ะ ค่าใช้จ่ายในวันนี้ประมาณห้าพันกว่าบาท ออกเองทั้งหมดค่ะ

เสร็จจากโรงพยาบาลก็ไปประกันสังคมเขต 12 ต่อเพื่อร้องเรียนเรื่องประกันสังคม หลังจากที่โดนประกันสังคมจี้ไป ตอนนี้บริษัทก็แจ้งเรื่องประกันสังคมให้แล้ว แต่เนื่องจากแจ้งล่าช้า จขกท. ไม่สามารถใช้สิทธิเบิกค่ารักษาพยาบาลย้อนหลังได้ค่ะ ค่าผ่าตัดและค่ารักษาพยาบาลอื่นๆ ทั้งหมด ครอบครัวเราต้องเป็นผู้รับผิดชอบเอง แน่นอนว่าบริษัทมีความผิด ประกันสังคมจะดำเนินการปรับบริษัท 2 หมื่นบาท จริงๆ มีรายละเอียดมากกว่านี้ แต่ขอแจ้งให้ทราบคร่าวๆ นะคะ

คุยกับประกันสังคมเสร็จ เรากับครอบครัวก็เดินทางไปที่บริษัทเพื่อขอเอกสารสัญญาการจ้างงานมาเก็บไว้เป็นหลักฐาน เค้าส่งคุณป้าแม่บ้านมาอีกแล้วค่ะ โดยการฝากบอกคุณป้าให้มาแจ้งเราว่า HR ไม่ได้เข้ามาทำงานวันนี้ เราขอให้เค้าเรียกคนที่เกี่ยวข้องลงมาคุย ก็ไม่มีใครยอมลงมา พวกเราต้องยืนรอหน้าบริษัทเหมือนเป็นตัวอะไรไม่รู้ วินาทีนั้นคือเราแน่ใจแล้วว่าเค้าพยายามหลบหน้าเราจริงๆ เราส่งข้อความไปหรือฝากเพื่อนไปถามก็ไม่ได้รับคำตอบใดๆ กลับมาจนเราต้องเดินทางมาด้วยตัวเองเป็นครั้งที่สอง พวกเรายืนรอได้สักพัก ปรากฏคุณ HR ตัวดีเดินกลับเข้าออฟฟิศหลังจากพักเที่ยง (เราไปถึงบริษัทตอนบ่ายโมง) เราเห็นเค้าจังๆ เลยค่ะ คุณพ่อตะโกนเรียกเค้าแต่เค้าก็ทำเฉย ไม่สนใจ พอเราบอกคุณป้าแม่บ้านให้ไปแจ้งเค้าหน่อยว่าเรามาเอาเอกสาร เค้าก็อ้างว่าติดประชุม ไม่มีวี่แววว่าเค้าจะออกมา เรากับครอบครัวเลยเดินทางไปที่ สน. คลองตัน เพื่อลงบันทึกประจำวันเก็บไว้เป็นหลักฐานค่ะ

พวกเรากลับมาที่บริษัทอีกรอบพร้อมเพื่อนสนิทคุณพ่อที่เป็นตำรวจ เค้าก็ยังไม่ยอมลงมาค่ะ เอาแต่บอกว่าหาสัญญาไม่เจอ ไว้เจอแล้วจะส่งไปให้ทางไปรษณีย์ ถามว่าแล้วเราจะเชื่อคำพูดลอยลมของพวกคุณได้ยังไง แค่ให้ลงมาคุย มาเคลียร์เองต่อหน้ายังไม่ลงมาเลย สรุปวันนี้เราก็ไม่ได้สัญญาการจ้างงานของเราคืน ไม่ได้คุยรายละเอียดที่เกี่ยวข้องใดๆ เลยสักนิด ถามว่าแล้วเราจะทำยังไงต่อไป ตอนนี้เรากำลังปรึกษากับครอบครัวอยู่ค่ะ ในเมื่อเค้าไม่ให้ความร่วมมือ เราก็คงต้องดำเนินการขั้นต่อไป แค่ร้องเรียนประกันสังคมกับกรมสรรพากรคงยังไม่พอ
comment100-1:8 คีย์เวิร์ดอยู่ที่ สน คลองตัน นะครับ ตรงโซนนั้นมี บ.เกมไม่กี่แห่งหรอก 
รายของ บ.มหาชน เค้าไม่น่ามีปัญหากับเรื่องแค่นี้อยู่แล้ว 

รายที่เหลือก็ตามชื่อเสียงเน่าหนอนกันไป
comment101:สรุปคุณ จขกท นี่ ลาออกมาเอง หรือ โดนเขาบีบให้ไล่ออกค่ะ อยากทราบตรงนี้มากๆเลยค่ะ
comment101-1:เราไม่ได้พูดสักคำว่าถูกบีบให้ออกค่ะ นั่นไม่ใช่ประเด็นของกระทู้นี้ เราเป็นคนแจ้งลาออกเองค่ะ
comment101-2:อ่อค่ะ ตามนั้นค่ะคุณ จะโวยทำไม แค่ถามเฉยๆเองนะค่ะ
comment102:น่าจะฟ้องร้องเรียกค่าเสียหายค่ะ อย่างน้อยเค้าต้องออกค่ารักษาพยาบาลให้ 

เพราะการสะเพร่าต่อหน้าที่ของบริษัทเป็นเหตุให้ จขทก ไม่สามารถใช้สิทธิประกันสังคมในการรักษาพยาบาลได้ 
ถ้าเค้าเล่นแง่ว่าคุณเป็นแค่พาร์ทไทม์ ก็จัดการกับ HR ด้วยเลยค่ะ เราเข้าใจว่าพวกนี้ ยื่นฟ้องกับกรมแรงงานให้ทางเจ้าหน้าที่เป็นผู้ติดต่อ เรื่องจะเดินเร็วกว่าคุณไปติดต่อเค้าเอง
comment103:จขกท ได้บัตรรับรองสิทธิ์มาแล้ว แต่ใช้สิทธิ์เบิกค่ารักษาพยาบาลย้อนหลังไม่ได้เหรอคะ  อย่างนี้ก็เท่ากับที่บริษัทนั่นเร่งทำเรื่องส่งเงินประกันสังคมย้อนหลังให้เจ้าของกระทู้ ก็ไม่เกิดประโยชน์อะไรแก่จขกทเลย น่าเห็นใจนะ ในฐานะลูกจ้างคนนึงเหมือนกัน  

โรงพยาบาลที่จขกทรักษาตัวครั้งนี้ เป็นโรงพยาบาลเดิมที่เคยเลือกไว้ก่อนจะขาดส่งประกันสังคมรึเปล่าคะ ถ้าเป็นโรงพยาบาลเดิม จขกทลองพยายามหาวิธีให้ HR บริษัทนั่นจัดการให้จขกทสามารถใช้สิทธิ์เบิกค่ารักษาย้อนหลังให้ได้นะคะ จขกทไม่ผิดอะไร อย่าไปยอมค่ะ
comment103-1:เจ้าหน้าที่ประกันสังคมก็เห็นใจเราเหมือนกันค่ะ แต่ทำอะไรไม่ได้จริงๆ ขอบคุณมากนะคะสำหรับกำลังใจ
ปล. ไม่ใช่โรงพยาบาลเดิมค่ะ
comment104:ปักๆๆๆ รอครับ
comment105:สงสัยต้องรอหมายศาลแปะหน้าบริษัทมันม่าง 
แล้ว HRที่นี้โครตมึนเรย ถ้าพวกมันไม่ทำงานที่นี่ ไปที่อื่นก้อคงไม่มีใครจ้าง เพราะสันดารเดียวกันอยู่ด้วยกันได้ เซ็งเเทน จขกท เรย สู้ๆนะคะ
comment106:สู้ๆ คะ ไม่ไหว คนพวกนี้เอาเปรียญทั้งผู้เล่น ทั้งพนักเหรอเนี่ย
เห็นเแกเงินจริงๆ มิน่าสู้ค่ายอื่นไม่ได้ เพราะทำตัวแบบนี้นี่เอง
comment107:เป็นกำลังใจเล็กๆให้อีกแรงครับ.....ว่าแต่ ฟังจากเรื่องที่ จขกท.ได้ไปแจ้งนู่นนี่กับหน่วยงานรัฐข้างต้นในกรณีแบบที่ให้เข้าไปตรวจสอบในเคสต่างๆที่มองดูแล้วว่าเป็นจะผลงานของ จนท. นี่กระบวนการไวดีจริงๆแฮะ ไม่เหมือนกันกับงานที่ให้บริการทั่วไปเลย
comment108:จริงๆถ้าไม่มีประกันสังคม ใช้บัตรทองได้นะครับ เงื่อนไขคือ ถ้าอุบัติเหตุฉุกเฉิน ใช้รพ.รัฐที่ไหนก็ได้ ฟรี ฟรี ฟรี ดีกว่าประกันสังคมอีกมั้ง 750ทุกเดือนก็ไม่ต้องเสีย
