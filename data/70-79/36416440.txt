title:[สปอยทั้งเรื่อง] แตกประเด็น “ฉลาดเกมส์โกง” คอรัปชั่น คอนเนคชั่น และความล้มเหลวของระบอบการศึกษาในไทย
comment:[สปอยทั้งเรื่อง] แตกประเด็น “ฉลาดเกมส์โกง” คอรัปชั่น คอนเนคชั่น และความล้มเหลวของระบอบการศึกษาในไทย 

*ติดแท็กการศึกษาเพราะมีเรื่องการศึกษาในไทย หวังว่าพี่ WM คงเข้าใจนะครับ

คำเตือน เนื่องจากกระทู้นี้มีการแตกประเด็นและมีการสปอยเนื้อหาตั้งแต่ต้นจนจบ ใครที่ยังไม่ได้ดูถ้าไม่อยากเจอสปอยกดปิดออกไปได้เลยนะครับ

คำเตือนสอง กระทู้ยาวมากจนต้องแบ่งเป็นหลายๆพาร์ท 

เริ่ม !!!

-    เริ่มต้นเรื่องเปิดฉากมา หนังพาเราไปพบกับ ลิน ตัวเอกของเรื่องกำลังถูกคาดคั้นให้รับสารภาพผิดถึงการทุจริตการโกงข้อสอบเอทริค ข้อสอบที่หนังสมมุติขึ้นมาว่าเป็นข้อสอบวัดระดับการเรียนต่อที่ยูนิเวอร์ของ Us  ภาพตัดกลับไปวันที่ลินมาสมัครเรียนมัธยมศึกษาชั้นปีที่ 4  ก่อนลินจะแสดงความสามารถออกมาต่อหน้าผอ.จนได้ทุนเรียนฟรี

-    ต่อมา ลินสนิทกับเกรซ เพื่อนสาวเด่นกิจกรรมแต่อ่อนการเรียน หนังเล่าถึงการขอร้องให้ลินช่วยติวหนังสือเตรียมสอบให้กับเกรซจากชีท “สอนพิเศษ” ของอาจารย์ประจำวิชาคณิตที่โรงเรียน ก่อนจะเข้าห้องสอบจริงแล้วพบว่าข้อสอบกลางภาคที่ต้องสอบนั้น เป็นข้อสอบชุดเดียวกับที่อาจารย์ประจำวิชาใช้สอนเด็กในคลาสเรียนพิเศษ !! หนังมีการเกริ่นถึงคำพูดอาจารย์ที่ว่า “ผมบอกแล้วว่าให้คนที่อ่อนคณิตก็ให้มาลงเรียนพิเศษกับผม จะมาขวนขวายเอาตอนนี้มันก็ไม่ทันแล้ว” ซึ่งเป็นสาเหตุที่ทำให้ลินรู้สึกโกรธเพราะนั้นหมายถึงอาจารย์ใช้ผลประโยชน์(ชีทที่ใช้สอนพิเศษและข้อสอบกลางภาคเป็นข้อสอบชุดเดียวกัน)ในการให้เด็กลงเรียนพิเศษกับตนเอง !!!

-    เกรซผู้ซึ่งลินติวให้แล้วด้วยข้อสอบชุดเดียวกับชีทสอนพิเศษก็ยังไม่สามารถบรรลุได้แม้กระทั้งสักข้อ ได้รับยางลบวิเศษประทานพรจากลิน ...และนั้นคือจุดเริ่มต้นของ “การโกง” ข้อสอบครั้งแรกของคนทั้งคู่

-    แน่นอน ไอ้ครั้นจะได้เกรดดีเฉยๆก็กระไร เกรซเล่าเรื่องนี้ให้ พัฒน์ แฟนหนุ่มของตนฟัง ก่อนพัฒน์จะยื่นข้อเสนอขอให้ลินให้ลอกข้อสอบวิชาล่ะ 3000 พันบาท

-     หนังกล่าวไปถึง “ค่าน้ำชา” ที่เด็กส่วนใหญ่โรงเรียนชื่อดังหลายๆแห่งต้องเสียไปตอนเข้าโรงเรียน แน่ล่ะ มันถูกแทนด้วยชื่อเล่นเก๋ๆว่า “ค่าบำรุงโรงเรียน” แม้เด็กแต่ล่ะคนจะจ่ายไม่เท่ากันก็ตามแต่ และนี้คือสิ่งที่เกิดขึ้นจริงในสังคมไทย ผู้ปกครองหลายๆท่านยอมจ่ายเพื่อแลกมากับการให้ลูกได้เข้าไปอยู่ในสังคมที่พวกเขาเห็นว่าเหมาะสมกับลูกของตนเอง

-    ลินรู้สึกเหมือนถูกเอาเปรียบจากโรงเรียน จึงทำการเปิดสอนคอร์สเปียโน ชะชะช่าซึ่งเป็นคอร์สสอนลอกข้อสอบจากตนเองด้วยการกำหนดคียเวิร์ดมือขึ้นมาเป็นทำนองเพลงคลาสิคสากล 4 เพลงสั้นๆแทนข้อ ก ข ค ง

-    ทุกอย่างเหมือนจะไปได้ด้วยดี ลินรับจ้างจากเพื่อนมากขึ้นๆจนกระทั้งถึงวันสอบรวมห้องหลายๆห้อง วันที่ “แบงก์” เด็กนักเรียนทุนเรียนดีอีกคนได้มาสอบด้วย

-    หนังย้อนกลับไปฉากก่อนหน้านั้นที่ โต้ง เพื่อนในห้องขอลอกข้อสอบจากแบงก์ แน่นอนว่าเด็กผู้รักความยุติธรรมแบบแบงก์ไม่ยอมให้มันเกิดขึ้น กระนั้นเองโต้งได้ทำการลอกกับลิน ซึ่งนี้เป็นอีกฉากที่ผมชอบ ข้อสอบมีทั้งหมดชุดเอและชุดบี โค้ดเพลงเปียโนไม่สามารถให้คำตอบได้ทั้งเอและบี

-    กระนั้นเองลินหาวิธีแก้ด้วยการสลับข้อสอบ ก่อนจะสามารถทำข้อสอบออกมาได้เสร็จสิ้นทันเวลา

-    ทุกอย่างเหมือนจะไปได้ด้วยดี แต่แล้วเสียงตามสายกลับประกาศชื่อลินและโต้งออกมา เชิญพบที่ห้องครูใหญ่

-    แบงก์ฟ้องว่าโต้งได้ทำการลอกข้อสอบจากลิน นี้เป็นฉากหนึ่งที่แสดงอารมณ์โกรธได้ถึงก้นบึ้งจริงๆ แบงก์รู้สึกว่า “มันไม่ยุติธรรม” ในขนาดที่ตัวเขาพยายามแทบตายในการอ่านหนังสือเตรียมสอบ ทำงานหนักชิบห*ย แต่ใครที่ไหนไม่รู้กลับมาฉวยโอกาสสบายบนความรักลำบากของเรา มันจะยุติธรรมได้ยังไง
-    ลินถูกปลดออกจากการเป็นนักเรียนทุน 

-    หนังเล่าไปถึงเกรซไปเจอกับพ่อแม่ของพัท (รู้ว่าไม่ได้เขียนแบบนี้ แต่เขียนแบบนั้นยากชิบ) ก่อนพ่อแม่จะชื่นชมเกรซว่าพาลูกชายไปในทางที่ดี และจบลงด้วยการยื่นข้อเสนอกลายๆว่าอยากให้ช่วยพาเจ้าพัดไปเรียนต่อที่ยูเมืองนอกที่พ่อเคยเรียน

-    แน่นอนว่าคนที่เอาตัวเองยังไม่รอดอย่างเกรซก็ได้บากหน้าไปขอความช่วยเหลือจากลิน ซึ่งตอนนี้เหมือนจะย้ายโรงเรียนแล้ว? เพราะมีการกล่าวถึงว่า “อีกสองเทอม เอาตัวรอดกันได้ใช่ไหม?” นั้นเอง

-    พัทยื่นข้อเสนอว่าจะจ่าย 6 แสนแลกกับการให้ลินช่วยหาช้อสอบมาให้ลอก

-    ลินตกลง หลังจากนึกถึงเรื่องไทม์ไลน์ของเวลาที่แตกต่างกันได้ พร้อมเปรยๆว่า “มีคนเดียวที่จะช่วยเราได้ แต่แมร่งคงไม่ยอมทำ”

-    หนังเล่าไปถึงว่าแบงก์โดนนักเลงสองคนรุมกระทืบก่อนจะเอาไปทิ้งที่กองขยะจนทำให้ไม่สามารถไปสอบชิงทุนเรียนฟรีที่สิงค์โปร ความพีคที่โหดคือมันเป็นภาพจากกล้องวงจรปิด ตรงจุดนี้ผมนึกไปถึงฉากภาพกล้องวงจรปิดจากฮอร์โมน ss3 ตอนที่แม่เฟิร์สโดนทำร้าย มันเรียลและหดหู่จนไม่สามารถดูซ้ำได้เป็นครั้งที่สองจริงๆ

-    ลินไปหาแบงก์พร้อมยื่นข้อเสนอว่า หากงานนี้สำเร็จแบงก์จะได้เงินส่วนแบ่งเป็นเงินถึงหลักล้านบาท 

“ต่อให้เราไม่โกงแมร่งก็เหมือนชีวิตเราโดนโกงอยู่ดี เราไม่ได้เกิดมารวยแบบพวกนั้นนะแบงก์”

-    แบงก์ตอบตกลงก่อนทุกคนจะมาสักซ้อมถึงวิธีการลอกข้อสอบ แบ่งกันคนล่ะครึ่งพาร์ททั้งลินและแบงก์ต้องช่วยกันจำออกมาจากห้องสอบ

-    เปิดเผยความจริงว่าที่แบงก์โดนซ้อมไม่ใช่ความซวยของโชคชะตาและดาวเหนือ แต่เป็นความจัดฉากของพัท ที่สะเทือนใจที่สุดคือ 

“แม่กูมีแค่กู กูต้องการเรียนต่อเพื่อให้แม่กูสบาย ตัดอนาคตกูเพราะเรื่องแค่นี้ล่ะเหรอ?” 

ขอกราบเท้าคนแสดง ณ ตรงนี้เลย คือมันระเบิดอารมณ์แบบคนเก็บกดที่แบบ กูไม่ผิดอ่ะ แล้วทำไมกูต้องมาเจออะไรแบบนนี้ด้วยวะ

-    แบงก์เกือบหันหลังให้กับทุกอย่าง ก่อนจะเดินไปเจอป้ายโฆษณา “เทคโนโลยีซักผ้าในอนาคต” แน่ล่ะ คิดถึงแม่ขึ้นมาน้ำตามันก็ไหล... งานกตัญญูต้องมา แบงก์กลับไปหาลินก่อนทั้งคู่จะเลทอิทโกไปซิดนีย์ทวีปออสเตรเลีย

-    ฉากลอกข้อสอบคือฉากที่โคตรพ่อโคตรแม่พีค วิธีการและกระบวนการพวกนั้นสามารถเกิดขึ้นได้จริง ถ้า ถ้า ถ้าว่าข้อสอบจริงๆมันมีชุดสอบแค่หนึ่งชุดซึ่งมันไม่ใช่ ในโลกของความเป็นจริงมันมากกว่าหนึ่งชุด และแน่นอน กรรมการคุมสอบไม่ได้มีแค่นั้นหรอก ตรงจุดนี้ถ้าเอาตามหนังมันก็ค่อนข้างสมเหตุสมผล แต่ถ้าเทียบในโลกของความเป็นจริงก็ยังถือว่าเป็นไปไม่ได้ตั้งแต่สอบพร้อมกันทั่วโลกแล้ว 




-    ต่อจากด้านบน แบงก์ต้องการส่วนแบ่งเพิ่มอีกหนึ่งล้านบาทค่าโดนกระทืบไม่งั้นจะไม่ยอมส่งคำตอบกลับไป เล่นเอาพัทหัวเสียถึงขนาดเตะเครื่องจักร

-    หนังเล่าถึงการโดนจับได้ของแบงก์และการพยายามเอาตัวรอดของลิน สลับตัดภาพกลับไปที่ไทย ทุกอย่างวุ่นวายและอลหม่านทั้งด้านของเกรซและพัท ไหนจะพ่อของลินที่ตามมาถึงบ้านเกรซ

-    ลินจำคำตอบทั้งหมดออกมา ก่อนจะเป็นฉากไล่ล่าระหว่างลุงเนลสันเวอร์ชั่นหนุ่มกับลิน เฉี่ยวซ้าย แวบขวา หลบหนีกันไปมาแบบคนดูหายใจไม่ทั่วท้อง ไม่ทั่วท้องจริงๆครับ จังหวะแมร่งนรกมาก ยอมใจคนตัดต่อ ยอมใจภาพเสียง และทุกสิ่ง มันกดดันมากๆ จริงๆถึงใจแน่นอนครับ

-    ลินส่งคำตอบสุดท้ายกลับไปทัน ก่อนทุกอย่างเหมือนจะจบลงด้วยดี

-    แบงก์โดนตัดสิทธิ์สอบชิงทุนต่างประเทศและโดนเชิญออกจากโรงเรียน

-    ตรงนี้มีโมเม้นท์ลินแบงก์แบบจะขาดใจมากจริงๆ

-    ลินบินกลับมาที่ไทย ก่อนทุกอย่างเหมือนจะจบลงด้วยดี ลินตั้งใจจะเรียนต่อในคณะครุศาสตร์พร้อมสอบรับตรงติดที่หนึ่ง วันนั้นเองที่แบงก์ sms ให้ไปหาที่บ้าน

-    ลินไปถึงร้านซักรีดบ้านของแบงก์ก่อนจะพบว่าทุกอย่างถูก Evo ยกระดับหมด ทั้งรถส่วนตัวของแบงก์และเครื่องซักผ้าใหม่ๆหลายๆรุ่น

-    แบงก์ต้องการให้ลินช่วยลอกข้อสอบอีกครั้ง แต่ครั้งนี้จะเป็นการโกงสอบแกทแพท หรือข้อสอบวัดความสามารถของเด็กไทยที่มีอยู่จริง  ลินปฏิเสธแต่แบงก์ไม่ยอม  “ถ้าจะพังก็ต้องพังกันทั้งหมด ถ้าเธอไม่ช่วยฉันจะแฉเรื่องโกงข้อสอบเอทริค รับรองว่าตัดคะแนนกันทั้งประเทศแน่นอน ทุกอย่างมันขึ้นอยู่กับเธอแล้วลิน”

-    “ใช่...ทุกอย่างมันขึ้นอยู่กับเราจริงๆ”

-    หนังตัดภาพไปที่ลินเดินเข้าไปในห้อง พร้อมการเริ่มบันทึกเทป “การให้สัมภาษณ์การโกงข้อสอบเอทริค”

-    คุณพร้อมนะ?

-    ค่ะ ฉันพร้อมแล้ว
comment1:แตกประเด็นแรก  - การสอนพิเศษที่โรงเรียนจากอาจารย์ประจำวิชา  และปัญหาจากทุจริตที่ใครๆก็มองเห็นเป็นเรื่องไกลตัว

ผมไม่แน่ใจเหมือนกันว่าในระดับมัธยมศึกษามีเพื่อนๆคนไหนบ้างที่เคยผ่านการเรียนพิเศษจากอาจารย์ประจำชั้นหรือประจำวิชาที่โรงเรียนตัวเองสอน แต่ผมเคยเจอครับ และเหตุการณ์เป๊ะแบบในเรื่องเลย โชคดีคือผมมีเพื่อนที่ไปเรียนมาและกลับมาติวด้วยกัน(คือไม่รู้หรอกนะว่าไอ้ที่ติวๆนะข้อสอบยกแผง)ทำให้พอเข้าห้องสอบก็สามารถทำข้อสอบได้

แต่แมร่งโคตรไม่แฟร์เลย

ถ้าผมไม่มีเพื่อนที่ไปเรียนพิเศษมา ผมสามารถทำข้อสอบของอาจารย์ได้ แต่แล้วยังไงล่ะ ผมรู้สึกว่ามันไม่เป็นธรรมเลยสักนิดกับการที่มีคนทำแบบนั้น แล้วนักเรียนที่เหลือที่ไม่ได้ไปเรียนกับคุณ ทำไหมพวกเขาถึงต้องมาโดนเอาเปรียบเพราะผลประโยชน์ของคุณวะ ในขนาดที่พวกเราอ่านแทบตายแต่เด็กคุณกลับได้ข้อสอบทั้งดุ้น

หนำซ้ำไปมากกว่านั้น เด็กไทยมองว่าการลอกข้อสอบไม่ใช่ความผิดอะไร ประเด็นที่พบเห็นได้บ่อยมากที่สุดคือ “ก็คุณตัดสินเราจากเกรดเฉลี่ย ผลมันออกมาเป็นแบบนี้”

ทั้งๆที่จริงแล้ว มันคือต้นต่อของปัญหาการเกิดคอรัปชั่นด้วยซ้ำ
comment1-1:จริงๆถ้าเราเข้าใจและสามารถ apply ได้ ไม่ว่าข้อสอบจะมาไม้ไหน เราก็ทำได้หมดแหละ ไม่ต้องไปตงไปติวอะไรหรอก

เราเป็นคนนึงที่มีวิธีคิดไม่เหมือนคนอื่น ขนาดเรียนในห้องพอโจทย์มาเราจะหาวิธีคิดของเราเอง แล้วเช็คคำตอบกับครูเฉยๆว่าตรงกันมั้ย

ปล. เป็นเรื่องราวของการเรียนในยุคยี่สิบกว่าปีที่แล้ว

ปล 2. รู้สึกว่าเด็กสมัยนี้ apply ไม่เป็น ท่องจำสูตรอะไรไม่รู้ ไท่ได้เข้าใจโดยเนื้อแท้ แทนค่าไม่ถูกก็ตาย เหนื่อยใจจริงๆ ไม่มีความเข้าใจในอะไรเลย โดยส่วนตัว คิดว่าเป็นผลมาจากการติว การเรียนพิเศษ
comment1-2:เคยเจอและรู้สึกว่ามันไม่แฟร์เลย ทำไมเพื่อนรู้คำตอบตั้งแต่อ่านวรรคแรก รู้ลำดับช๊อยส์ด้วยซ้ำ
comment1-3:ของเรามาในรูปแบบการซื้อหนังสือคะ คนที่ซื้อหนังสือของอาจารย์ท่านนี้ไปอ่าน ในนั้นจะมีโจทย์ที่จะออกสอบ เราไม่ชอบซื้อหนังสืออ่านจะยืมห้องสมุดเอา พอสอบโอเคเราทำได้อยู่แล้วอาจผิดบ้างนิดๆหน่อยๆ แต่ปรากฎว่าเพื่อนหลายคนที่ซื้อหนังสือเล่มนั้นสามารถทำข้อสอบได้สบายๆ เพราะมันมีในหนังสือเปลี่ยนแค่ขื่อตัวละคร เอาจริงตอนที่รู้คือรู้สึกโคตรโกรธ รู้สึกไม่มีความยุติธรรมใดๆจริงๆ
comment1-4:เป็นเพราะว่าระบอบการศึกษาไทยสอนเด็กโดยใช้วิธีท่องจำเป็นหลักอยู่แล้ว

คุณต้องท่องสมการนี้นะ คุณต้องแทนค่าตัวแปรนี้นะ คุณต้องใช้ method นี้นะ เพราะเค้าพิสูจน์มาแล้ว ทำแตกต่างจากที่ครูสอนคือผิด

โดยไม่ได้สอนแก่นของวิชาความรู้ที่แท้ เด็กก็ไม่รู้จักการแก้ไขโจทย์ปัญหาจริงๆ เรียนตามตำราไปเรื่อยๆแล้ววัดเกรดจากตรงนั้น

คนที่ตอบถูกคือคนที่จำได้ คนที่จำไม่ได้ก็ทำไม่ได้เลยหาวิธีโกงๆแบบอื่น
comment1-5:ยังจำตอนจบใหม่ ๆ แล้วกลับไปเยี่ยมที่โรงเรียนได้ มีอาจารย์ฟิสิกส์คนนึง ตอนเรียนในห้องไม่ค่อยสอนอะไร ให้จดบนกระดานอย่างเดียว ละก็สอบตามเนื้อหา แต่กลับมีการติวหลังเลิกเรียนให้กับนักเรียนตัวเอง เห็นแล้วก็สลดใจจ
comment1-6:คอนเฟิร์มว่าโคตรจะจริง 
ส
comment1-7:ถูกต้องงงงงงงง
มีวิชานึงใน ชม. เรียน ขาดสอนบ่อย ไม่ก็สอนน้อยๆ แต่ไปจัดเต็มกับคลาสเรียนพิเศษ ซึ่งถ้าใครไม่ลงเรียนก็ทำข้อสอบไม่ได้เพราะข้อสอบออกจากที่สอนพิเศษ 
สุดท้ายเราไม่เลือกเอาวิชานั้นไปสอบเอนทรานซ์ (ดูความเก่าแก่ 5555) เลยเลิกเรียนพิเศษกับครูคนนั้น แค่เราคนเดียวนะ ครูเลยไม่สอนใดๆ ในชั่วโมงเรียนเลย กลายเป็นคาบว่างซะงั้น แต่เราไม่แคร์ เชื่อว่าเอาตัวรอดได้ ก็รอดนะ 55555+
comment1-8:ชอบการที่หนังยิบประเด็นนี้ขึ้นมาเล่า มันมีเหตุการณ์แบบนี้เกิดขึ้นจริงในสังคมไทย แล้วมันก็เป็นเรื่องที่ไม่แฟร์มาก ๆ กับคนที่ไม่ได้เรียน ตอนเราเรียนม.ต้นก็เคยเจอเหตุการณ์ที่เด็กเรียนพิเศษทำคะแนนได้เยอะ เพราะรู้ข้อสอบมาก่อน แต่ส่วนใหญ่เพื่อนที่เรียนมา ก็จะมาติวกันในห้องกับเพื่อนอีกทีเหมือนกันค่ะ
comment1-9:คุณ 1-5 เราอยู่โรงเรียนเดียวกันหรือเปล่าครับ
comment1-10:มีครูที่สอนประจำไปสอนพิเศษเหมือนกัน
แต่เค้าไม่เคยเอาข้อสอบมาบอกนะ
ไม่เคยเจอเรื่องแบบนี้
comment2:แตกประเด็นที่สอง  “ค่าน้ำร้อนน้ำชา” กับแป๊ะเจี๊ยที่เสียไป 


เท่าที่สอบถามเพื่อนๆมาหลังจากดูภาพยนตร์จบเงินที่จ่ายให้โรงเรียนจะมีสองแบบ 

จำพวกแรกคือพวกที่สอบติดไปแล้ว และเสียค่าบำรุงโรงเรียน,ค่าแรกเข้า,ค่าสถานที่ ตามแต่แต่ล่ะโรงเรียนจะใช้ ตรงส่วนนี้เองจะเป็นการเก็บเงินแบบมีลายลักษณ์อักษรและเห็นอย่างโจงแจ้งว่าถ้าคุณจะเรียนที่นี้แม้คุณจะสอบเข้ามาได้ คุณต้องเสียค่าธรรมเนียมแรกเข้าเท่าไหร่ 

จำพวกสองคือสอบไม่ติด และแน่นอนพ่อแม่มีเงินก็ยัดสิครับ ตรงนี้ที่คุ้นหูคือจะเป็นค่าน้ำชา อาจจะมีใบเสร็จหรือไม่มีก็ตามแต่ ถ้ามีใบเสร็จก็อารมณ์แบบพวกช่วยเหลือโรงเรียน เป็นการยัดเงินแบบมีหลักฐาน เก๋ไปอีก

คุ้มเหรอกับการเสียเงินหลักหมื่นไปจนกระทั้งหลักแสนหรือแม้แต่แสนปลายๆเพื่อให้ลูกได้เรียนโรงเรียนนั้นๆ

คุ้มครับ คุ้มมากด้วย

เคยได้ยินไหมครับว่าคนเก่งอยู่ที่ไหนก็เก่ง ซึ่งมันจริงครับ ผมไม่เถียงเลย

แต่ระหว่าง 0+1 กับ 1 + 1 และอาจจะทบทวีคูณอีกหลายตัวเลข คุณว่าอะไรมีมูลค่ามากกว่ากันครับ?

ผู้ปกครองที่มีเงินหลายๆท่าน ยินดีและยอมจ่ายเพื่อให้บุตรหลานได้อยู่ในสังคม(ที่เขาคิดว่า)ดีๆครับ มันไม่ใช่แค่เรื่องของสภาพแวดล้อม แต่มันรวมไปถึงปัจจัยหลายๆอย่างเช่นหลักสูตรการเรียนการสอน  ซึ่งมันมีผลอย่างมากต่อการเข้าเรียนต่อในระดับอุดมศึกษาของไทย 

เรียนที่ไหนก็ไม่เหมือนกันครับ ไม่ว่าจะมัธยมหรืออุดมศึกษา

สถาบันในไทยนอกจากเรื่องคอนเนคชั่นแล้ว ผมมองว่าปัจจัยที่เป็นตัวแปรหลักๆอีกอันคือเรื่องหลักสูตรการเรียนการสอน มาตรฐานการจัดการ การควบคุมนักเรียนแต่ล่ะห้อง การสอน การสั่งงาน หรือแม้กระทั้งตัวแปรที่ควบคุมไม่ได้เช่นสภาพสังคม สภาพแวดล้อม แต่ความเป็นปัจเจกของสถาบัน และความเป็นภราดรภาพมันช่วยตรงนี้ได้ครับ อ่ะ พ่อเคยเรียนที่นี้มา มั่นใจว่าสังคมดี สิ่งแวดล้อมดี ลูกเรียนตามพ่อเจริญรอยตามพ่อแน่นอน

“ผมยอมจ่ายนะ ถ้ามันจะช่วยส่งเสริมอนาคตของเขา เพื่อลูกผมทำได้เสมอ”

ถ้าใครเคยอ่านกระทู้รถติดแถวๆโรงเรียนหญิงล้วนชื่อดังแห่งหนึ่งคงพอจะจำกันได้ถึงคอมเม้นท์ยอดฮิตคอมเม้นท์หนึ่ง ซึ่งทุกวันนี้ยังตราตรึงในใจผมอยู่

“ผมรู้นะว่าการรับส่งลูกของผมทำให้รถติดและคนอื่นเดือดร้อน ผมเคยโดนล็อกล้อด้วย แต่ผมก็ยังต้องทำ เพราะผมทำเพื่อลูก”
comment2-1:โอ้โหรู้เลยรร.อะไร รร.เรานี่เเหละ555รถติดจริง ชอบมาจอดซ้อนกันหลายๆชั้น ก็ไม่เข้าใจเหมือนกันว่าทำไมต้องจอดให้ตรงหน้าทางเข้าเป๊ะๆเเล้วมันก็ทับๆกันจนเต็มเลน อืมม...ดี
comment2-2:เราเรียนโรงเรียนวัด แต่พอจบม.หก เราก้อสอบเอนทรานซ์ภาคใต้ได้ที่หนึ่งนะ เพราะเราตั้งใจจะทำให้ได้มาตั้งแต่ม.หนึ่งแล้ว ความที่มีคนอื่นปรามาสไว้ ยิ่งอยากพิสูจน์ว่าโรงเรียนไม่มีผลต่อนักเรียนเท่าคอบครัว
comment2-3:"เรียนที่ไหนก็ไม่เหมือนกันครับ ไม่ว่าจะมัธยมหรืออุดมศึกษา" ชอบประโยคนี้มากเลยค่ะ เราเห็นด้วยมาก ๆ เรื่องเรียนที่ไหนก็ไม่เหมือนกัน แน่ล่ะมันจะไปเหมือนกันได้ไง แต่ละโรงเรียนจัดหลักสูตรไม่เหมือนกัน คนให้ความรู้ก็ใช้คนละวิธีกัน ดังนั้น ความเก่งของเด็กมันก็แตกต่างกันไปอีก ถ้าโรงเรียนที่ดีอยู่แล้ว ระดับความเก่งของนักเรียนจะค่อนข้างใกล้เคียงและเป็นไปในแนวเดียวกัน ส่วนโรงเรียนที่หลักสูตรไม่ค่อยโอเค นักเรียนที่เก่งส่วนใหญ่จะมาจากตัวเองอยู่แล้วมากกว่า ทำให้นักเรียนที่เก่งมากมีจำนวนน้อย
comment2-4:เราเคยอยู่เตรียมมาก่อน สมัยที่เราจะสอบเข้า เพื่อนจากโรงเรียนเรา ม ต้นแทบทั้งห้องจะเข้าเตรียม
ตอนสอบเข้าก็กว่า 50% ติด อีก 50% ไม่ติด แต่ก็มีส่วนหนึ่งที่เลือกจะจ่ายเงินเข้ามา ถามว่าเสียกันเยอะไหม
ได้ยินว่า ระดับ4-5แสนถึงล้าน ต่อคน จากการติดตามเพื่อนๆที่สอบไม่ได้แต่อาศัยการจ่ายที่อยู่ด้วยกันที่มาอยู่เตรียม 
มีแนวโน้มจะได้เอ็นท์ได้คณะ, มหาวิทยาลัยที่ดีกว่าเพื่อนจากโรงเรียนเก่าที่ไม่ได้มาเข้าเตรียมเป็นส่วนใหญ่ 
แต่ทั้งนี้อาจจะเป็นความตั้งใจของเขาที่จะเลือกมหาวิทยาลัยที่อันดับรองรองลงมารึป่าว ก็ไม่ทราบ
ก็เลยคิดว่า สังคมนั่นสำคัญ เป็นตัวผลักดัน ต่อให้เราไม่เก่งแต่มีโอกาศเข้ามาอยู่ในที่ที่เค้าแข่งขันสูงขึ้น
ถ้าไม่ท้อแท้ไปซะก่อน ก็มักจะพัฒนาตัวเอง จนอยู่ในระดับที่เทียบเท่ากันได้ ไม่ยาก เหมือนมีเพื่อนเป็นมาตรฐานให้เรา
comment3:แตกประเด็นที่สาม ตัวตนของแบงก์ สัตว์กินพืชที่ซื่อสัตย์กับความคิดของตน 

แบงก์เป็นเด็กที่บุคลิกเป็นคนละเอียด รักความยุติธรรม จะเห็นได้จากฉากที่กล้องแพนไปยังกระถ่างรูปรูปของพ่อ ถ้าผมจำและดูไม่ผิดไม่ผิดนั้นเป็นชุดผู้พิพากษา  แบงก์อยู่กับแม่สองคนซึ่งเปิดร้านรับจ้างซักผ้าเล็กๆ ถามว่าตัวละครแบบนี้มีตัวตนอยู่จริงในสังคมไทยไหม มีครับ และเคยมีเรื่องทำนองในหนังเกิดขึ้นด้วย

คนประมาณแบงก์คือคนที่ไม่สามารถรับงานที่ต้องปรับตัวตามสภาพแวดล้อมได้ งานที่ต้องรู้จักเอาหูไปนาเอาตาไปไร่ ไม่ใช่เพราะแบงก์ไม่ดี แต่เพราะสังคมแบบนั้นจะไม่เอื้อต่อการเจริญเติบโต และแน่นอน สังคมที่มองว่าการลอกข้อสอบหรือพูดง่ายๆว่า “การทุจริต” เป็นเรื่องเล็กๆน้อยๆมันมีอยู่ไม่น้อยเลยจริงๆในโลกของความเป็นจริง 

การซื่อสัตย์กับความเป็นจริงและตรรกะของตัวเองที่มองว่าการลอกข้อสอบ(การทุจริต) = ความไม่ยุติธรรมนั้นไม่ใช่เรื่องผิด แต่บางครั้งเองบนโลกของความเป็นจริง สัตว์กินพืชทุกชนิดเองก็ต้องยินหยัดอยู่ให้ได้ในโลกที่ไม่สวยงาม ไม่ใช่ผมหมายความว่าการที่คนๆหนึ่งไม่พอใจในความอยุติธรรมเป็นสิ่งที่ไม่ถูก แต่ไม่ว่าจะเป็นสัตว์กินพืชหรือสัตว์กินเนื้อ ถ้าอยากมีชีวิตรอดก็ต้องรู้จักจุดยืนของตัวเอง 

รู้จักว่าอันไหนคือเส้นที่สามารถเดินต่อไปได้ อันไหนคือเส้นที่ไม่สามารถล้ำเส้นไปได้ เราสามารถปรับเปลี่ยนตัวเราเองได้แต่ไม่สามารถแปรเปลี่ยนสันดานดิบการเอาตัวรอดของสัตว์ตัวอื่นๆได้ วิธีที่ดีที่สุดคือการหา “ดินแดง” เป็นของตัวเอง หาอาณาจักรที่สัตว์ทุกตัวมีชุดความคิดที่เสมือนหรือคล้ายคลึงกับเรา

....คงง่ายกว่าการพยายามยืนหยัดบนโลกที่หมุนวนด้วยสันดานดิบของสัตว์กินเนื้อ
comment3-1:ในเรื่องราวของแบงค์ เราชอบฉากที่โต้งตะโกนไล่หลังประมาณว่า เรื่องแค่นี้ ช่วยเพื่อนไม่ได้เหรอวะ คือจะบอกว่าเราเคยเจอเหตุการณ์ที่มีเพื่อนลอกกันในห้องสอบ แล้วเราก็คุยกับเพื่อนสนิทเราเรื่องนี้ว่าเฮ้ย มันไม่ดี แล้วมีเพื่อนเราอีกคนเดินผ่านมาได้ยิน เขาก็โต้กลับมาประมาณว่า ไม่ให้ลอก ก็ไม่ใช่เพื่อนกัน ตอนนั้นเราช็อคที่มีคนคิดแบบนี้ ทั้งที่การลอกข้อสอบมันเป็นจุดเริ่มต้นของการทุจริต การที่คิดว่ามันเป็นเรื่องเล็กน้อย ทำให้เรางงมากจริง ๆ แต่การอยู่ในสังคมที่ยังมีการคิดแบบนี้ และยังไม่มีใครใหญ่พอที่จะสามารถเปลี่ยนแปลงมันได้ ก็ทำให้มีแต่ต้องอยู่เป็น เห็นแต่ก็ไม่พูด แข็งไปก็ไม่รอด แต่นั่นก็ทำให้รู้สึกผิดทุกครั้งที่เกิดเหตุการณ์แบบนี้ขึ้นต่อหน้าจริง ๆ ค่ะ
comment3-2:3-1
เราก็เคยเจอค่ะ
เป็นทำข้อสอบในคอมพ์พิวเตอร์  อาจารย์ให้ทำในคอมพิวเตอร์ แต่อาจารย์สั่งเสร็จก็ไม่อยู่เฝ้าอ่ะ ไปรอนอกห้องเฉย 
เพื่อนคนนึงไม่ค่อยสนิทกัน บอกให้เราทำข้อสอบให้เค้า เราไม่ทำให้  ก็ถูกต่อรองว่าจะจ่ายให้จะพาเลี้ยง  เราก็ปฏิเสธไปอยู่ดี  สุดท้ายถูกงอนถูกทำหน้าบึ้งตึงพร้อมว่าเรา 'หยิ่งจัง แค่นี้ก็ช่วยกันไม่ได้'

เราก็งงว่า เราผิดไรเนี่ย
comment3-3:น่าจะเป็นครุยเนติบัณฑิต มากกว่าครับ
comment3-4:ครุยเนติบัณฑิตไทย ทนายความ อัยการ จะเป็นแบบในเรื่องครับ คิดว่าพ่อแบงค์น่าจะเป็นทนายความ 
(รูปอัยการส่วนมากเขาจะใส่ชุดปกติขาว มากกว่าชุดสวมครุย)


ส่วนครุยผู้พิพากษาจะเป็นแบบนี้ครับ ถ้าระดันสูงหน่อยแถบกำมะหยี่จะสีเเดงเลือดหมู
comment4:แตกประเด็นที่สี่ ระบบการศึกษาในไทย ล้มเหลวจริงเหรอ?

“เรียนที่ไหนก็เหมือนๆกัน จบออกมามีงานทำก็พอแล้ว”

“เรียนที่ไหนก็ไม่ต่างกันหรอกถ้าไม่ยึดติดสถาบัน”

“ทุกที่ก็เรียนเหมือนๆกัน ต่างกันตรงไหน?”

ต่างครับ ต่าง ต่างมากๆ 

ก่อนอื่น ผมข้อตั้งคำถามขึ้นมาคำถามๆหนึ่งก่อน

เราตั้งใจเรียนไปเพื่ออะไรเหรอครับ?

เราพยายามอย่างมากในการเป็นที่หนึ่งของการศึกษาไปทำไมเหรอครับ?

เพื่อศึกษาหาความรู้ไปประกอบวิชาชีพ

เพื่อเพิ่มคอนเนคชั่นและต่อยอดสิ่งที่มีอยู่ที่รุ่นพ่อรุ่นแม่สร้างไว้ให้

หรือแม้กระทั้งการใช้การศึกษาเป็นเครื่องมือผลักดันในการก้าวผ่าน “ความแตกต่างและช่องว่างของความเหลือมล้ำระหว่างคนรวยและคนจน” ซึ่งเป็นช่องว่างขนาดใหญ่ในประเทศไทย

และไม่ว่าคุณจะมีคำตอบแบบไหน สุดท้ายแล้วปัจจัยที่ทำให้ระบบการศึกษาไทยล้มลงมาด้วยตัวมันเองก็ยังคงจะเป็นแบบนั้นต่อไป ต่อไป ต่อไป ตราบเท่าที่ผลประโยชน์ยังคงสำคัญกว่าความหมายของการให้โอกาส

อะไรบ้างคือสาเหตุที่ทำให้เกิดเหตุและผลดังกล่าว

-    บุคลากรทางการศึกษาไม่เพียงพอต่อความต้องการเมื่อเทียบกับอัตราของเด็กที่แต่ล่ะคนต้องดูแล

อาชีพครู หน้าที่หลักนอกจากการสอนแล้ว ยังมีสิ่งที่ต้องรับผิดชอบหลายๆอย่าง เช่นการทำงานธุรการ การทำโครงการวิจัย การทำสิ่งที่นอกเหนือไปจาก “หน้าที่ความเป็นครู” ของคน และอัตราครู 1 คน ต่อนักเรียนหนึ่งห้องราวสี่สิบกว่าคนนั้นไม่ใช่อัตราที่เหมาะสมเลยในการทำหน้าที่ความเป็นครูที่ควรจะมี

-    บุคลากรทางการศึกษา คุณภาพไม่เท่ากัน

นอกจากเด็กที่ต้องสอบแข่งขันในการเข้าเรียนต่อในะดับมัธยมศึกษาตอนปลายแล้ว กระทั้งตัวของครูเองก็ยังมีการสอบแข่งขันการบรรจุเข้าประจำในรั่วโรงเรียนชื่อดังหลายต่อหลายแห่ง เทียบกับสภาพแวดล้อมแล้ว ไม่ใช่แค่เด็กหรอกที่อยากเจอสังคมดีๆ ครูเองหลายๆท่านก็อยากเจอสังคมนักเรียนที่ขวนขวายการเรียนรู้มากกว่านักเรียนที่มาเรียนเพราะ “มันเป็นหน้าที่อยู่แล้ว”

-    ตัวผู้เรียนไม่เข้าใจว่าการศึกษาจะช่วยยกระดับและพัฒนาคุณภาพชีวิตของเขาได้ยังไง

นักเรียนหลายๆคนมองไม่ออกว่า การศึกษาที่ดีจะช่วยพัฒนาคุณภาพและชีวิตของเขาไปได้ยังไง รู้ว่ามันดีแต่ไม่รู้ว่ามันดียังไง ไม่รู้ว่าต้อง “เรียนดี” แบบไหน ถึงจะสามารถทำให้ชีวิตของเขาก้าวไปข้างหน้าได้

ไม่เข้าใจว่าทำไมตัวเองถึงต้องพยายาม ในเมื่อชีวิตของเขาที่เป็นอยู่มันก็มากเกินพอแล้ว

ไม่มีเป้าหมายในชีวิต ไม่มีแรงผลักดันให้ก้าวไปข้างหน้า

และที่เลวหลายที่สุดคือ.....เขาไม่คิดว่าชีวิตเขาจะสามารถพัฒนาไปได้ไกลมากกว่าที่เป็นอยู่

-    ทำไมหลายๆคนถึงสามารถยอมจ่ายเพื่อแลกกับการติวสอบ การเรียนพิเศษหนักๆ หรือการโกงสอบหรือเพื่อแลกกับการเข้าไปอยู่ในสถาบันการศึกษาชั้นนำ?

มันไม่ใช่แค่เรื่องของชื่อเสียงของมหาวิทยาลัยครับ แต่มันคือการเปิดสังคมใหม่ๆ เปิด “โอกาส” ในการที่จะได้รับ “โอกาส” จากคนในแวดวงหรือคนในสังคม “ระดับเดียวกัน”  หรือที่เราเรียกกันติดปากว่า ‘คอนเนคชั่น’ นั้นแหละ จริงอยู่ มันไม่ใช่ว่าทุกคนที่หลุดเข้าไปถึงตรงจุดนั้นแล้วจะได้รับโอกาส แต่มันเป็นการเพิ่ม ”ความเป็นไปได้ที่จะเกิดขึ้น” เพิ่มโอกาสในการที่จะสามารถจับพัดจับพลูไปอยู่ในจุดที่มันดีกว่านี้ได้ ซึ่งทั้งหมดนั้นจะว่าเป็นเรื่องของสถาบันอย่างเดียวก็กล่าวได้ไม่เต็มปาก เพราะคนที่จบจากสถาบันเดียวกัน ย่อมผ่านสังคมที่มีภราดรภาพในรูปแบบคล้ายกัน เข้าใจถึงความรู้ความสามารถในการเรียนรู้จากสถาบันที่นี้ หรือที่มากไปกว่านั้นคือการได้เห็นฝีมือแล้วว่ารุ่นน้องของตัวเองนั้นเหมาะสมที่จะได้รับโอกาสในการก้าวไปสู่อนาคตที่มากกว่า

เอาปัจจัยทั้งหมดมาเขย่ารวมกัน จะเห็นภาพประมาณนี้...

>>>>> โรงเรียนชั้นกลางโรงเรียนหนึ่ง มีนักเรียนห้องหนึ่งตกอยู่ประมาณ 45-50 คน ต่ออัตราคุณครูหนึ่งคน แน่นอนว่าการดูแลเด็กทุกคนให้ทั่วถึงนั้นมันเป็นไปไม่ได้

 >>>> อาจารย์หนึ่งท่านเปรียบเสมือนน้ำหนึ่งเหยือก เด็กหนึ่งคนเปรียบเสมือนภาชนะที่รองรับของเหลวได้ และแต่ละคนมีวิธีการเรียนรู้ที่แตกต่างกันออกไป ผลลัพธ์จากเหยือกน้ำที่ไม่ได้มีน้ำเต็มเหยียกคือการเทน้ำออกไปแบบไม่เต็มเม็ดเต็มหน่วย 

>>>> ตัวเด็กเองมองไม่เห็นภาพและไม่เข้าใจว่าเขาจะเปลี่ยนแปลงอนาคตได้ยังไง เรียนมา 16 ปีเพื่อเป็นกรรมกรในห้องแอร์ เงินเดือน 15 เค โดยที่แมร่งไม่รู้เลยว่า ถ้าคุณคิดว่าเรียนไปขนาดนั้นแล้วคุณจะหาเงินได้เท่านี้ มันก็คงจะสมควรแล้วที่ตัวคุณจะทำเงินให้ตัวเองได้เท่านี้ หรือเขาจะรู้ไหมว่า ถ้าคุณไม่เรียนต่ออย่าว่าแต่ฐานเงินเดือน 15 เคเลย การจะแตะไปถึง 12 เคยังเป็นเรื่องยากด้วยซ้ำ สำหรับแรงงานที่ไม่ต้องใช้ความรู้ทั่วไป ไม่รับรวมถึงค่าครองชีพที่จะแพงมากขึ้นเรื่อยๆเป็นเงาตามตัว สุดท้ายก็วนนกลับไปอีหรอบเดิมเหมือนหนังฉายซ้ำอีกรอบต่อไปในรุ่นลูกรุ่นหลาน 

>>>>> แก๊ปช่องว่างและระยะห่างระหว่างคนมีต้นทุนและคนไม่มีต้นทุนจะกว้างมากขึ้นเรื่อยๆ มากขึ้นจนคนชนชั้นล่างที่อยู่ใต้ระบบมันจะยากมากหากคุณคิดจะก้าวผ่านมันมา มันไม่ใช่แค่เรื่องของระบบโปรเสสความคิดที่มันคิดได้หรือไม่ได้ แต่ในโลกที่หมุนเวียนและขับเคลื่อนไปด้วยเงินตรา เราไม่ได้แข่งขันกันที่จุด 0 หรือติดลบ บางคนสตาร์ 10 บางคนหลักร้อย หรือบางคนก็เข้าเส้นชัยตั้งแต่เกิด คนที่มีต้นทุนมากกว่าย่อมมีโอกาสมากกว่าที่จะ “จ่าย” ออกไปและได้รับผลลัพท์ที่มากกว่านั้นกลับมา ตั้งแต่กระบวนการบรู๊ฟเด็กคนหนึ่งให้มีความสามารถทางวิชาการไปตลอดการสนับสนุนให้เจอสังคม เจอคอนเนคชั่นที่เอื้อหนุน และโลกจะหมุนวนไปแบบนั้นเรื่อยๆ  ตราบเท่าที่คนเรายังตีค่ากันจากความรู้ความสามารถทางวิชาการ

หลายๆครั้งเราจะเห็นข่าวเด็กเรียนดียากจนหลายๆคนออกมาขอรับบริจาค ทั้งจริงบ้าง เท็จบ้างก็ว่ากันไป แต่ประเด็นที่สำคัญประเด็นหนึ่งที่ผมมองคือทุกคนมีจุดร่วมเหมือนกันอย่างหนึ่ง 

ทุกคนสอบติดสถาบันชื่อดังหรือคณะดังๆโดยหลายๆคนมองเห็นว่านี้คือตัวตัดสินว่าคนๆหนึ่งสมควรจะได้รับโอกาสในการได้ศึกษาต่อในระดับมหาวิทยาลัย

นั้นเป็นสิ่งที่ผมถามย้อนกลับไปกับตัวเอง

....แล้วเด็กที่ไม่โดดเด่นด้านวิชาการไม่มีสิทธิ์หรือสมควรเลยงั้นเหรอที่เขาจะได้ศึกษาต่อและต่อยอดในสิ่งที่มันสามารถพัฒนาชีวิตพวกเขาได้ ต่อยอดความสามารถด้านอื่นๆของพวกเขา

พวกเขาไม่สมควรได้รับ “โอกาส” ในการพัฒนาชีวิตของพวกเขา

เพียงแค่เพราะเขาไม่มีตัวชี้วัดที่เป็นรูปธรรมใช่ไหมครับว่าพวกเขาสามารถพัฒนาชีวิตตัวเองต่อไปได้ ...หากได้รับโอกาส

ผมถึงได้บอกว่าการศึกษาในไทยมันล้มเหลว เพราะมันพังตั้งแต่กระบวนการแรกเริ่มของการเรียนรู้ด้วยซ้ำไป
comment4-1:ผมเข้าใจว่า โรงเรียนใหนก็ไม่เหมือนกันอาจจะเพราะบ้านเรามันไม่เจริญ จนทำงานเจอคนญี่ปุ่น ผมก็บอกว่าประเทศคุณเนียะดีนะ การศึกษาเท่าเทียม เรียนที่ใหนก็ได้....มันหัวเราะลั่นเลย บอกว่าไปได้ยินมาจากใหน สรุปว่าที่ใหนก็เป็นเหมือนกัน ยิ่งเมกากับยุโรปยิ่งชัดเจน....นั้นไอประโยคที่ว่า เรียนที่ใหนก็เหมือนกัน เป็นแค่คำพูดที่เอาไว้หลอกตัวเองเท่านั้นแหละ
comment4-2:ผมไม่ค่อยเห็นด้วยกับคำว่าการศึกษาล้มเหลว แต่ผมว่ามันยังไม่มั่นคงต่างหาก

เหมือนประชาธิปไตยที่ต้องสู้กันฆ่ากัน มานักต่อนัก
ลองผิดลองถูกกันมามาก จนกว่าจะมาเจอความบาลานส์ของทัศนะคติที่สมควรให้ปลูกฝัง

ผมเคยพิมพ์ในพันทิปไปหลายรอบแล้วว่า
ปัญหาการกระจุกตัวทางการศึกษา มันมาจากรัฐสวัสดิการไม่เพียงพอ
คนจึงต้องขวนขวายหา"ความมั่นคง"ให้แก่ชีวิต ซึ่งนั่นก็คือสาเหตเหตุของการกระจุกตัว

ถ้าคุณไม่มีเงินล้านนอนในแบงค์ คุณไม่มีทางที่จะ มาปลูกผัก วาดรูป เขียนเพลง ประดิษของเล่นเลี้ยงชีพไปวันๆ
คุณจึงต้องพยายามที่จะเป็น หมอ วิศวะ หรือ ข้าราชการตำแหน่งใหญ่ เพื่อจะการันตีความมั่นคงในชีวิตคุณได้

ซึ่งปัญหานี้นั้น เราแก้กันมานานมากแล้วครับ และก็ยังแก้กันต่อไป ได้เมื่อไหร่ก็เมื่อนั้นแหละ

จากวัง มาวัด จากวัด มาโรงเรียนรัฐ มาโรงเรียนเอกชน มาหลักสูตรเฉพาะ พัฒนามาเรื่อย....
การศึกษาเรายังต้องล้มลุกคลุกคลานเปลี่ยนท่าและทิศทางการเดินอีกมาก กว่ามันจะนิ่งครับ
แต่อย่างน้อยมันก็ยังดีที่เราได้เห็นแผล จากการหกล้มของเรา มันก็ทำให้เราได้ระมัดระวังขึ้น


แต่สุดท้าย ผมมองว่าสมัยนี้ช่องทางมันมีมากขึ้นกว่าเมื่อ20-30ปีที่แล้วเยอะ
ช่องทางการศึกษา และอาชีพความมั่นคง ไม่จำเป็นต้องไปหาในโรงเรียน หรือต้องใช้ใบปริญญามาเบิกทาง
และก็ไม่ต้องรอให้รัฐมาหนุน ติดต่อสื่อสารหรือเปิดตลาดให้แต่อยางใด

เมื่อความหลากหลายมีมากขึ้น การกระจุกตัวและการแข่งขันก็จะน้อยลง
ผมว่าไม่เกิน 2 gen มันก็น่าจะเริ่มOKแล้วหล่ะครับ
comment4-3:เรียนที่ไหน ก็ไม่เหมือนกัน ต่อในในประเทศเจริญแล้วก็ตาม
คนละคนสอน คนละหลักสูตร แม้แต่บุคลิกทัศนคติผู้เรียนก็มีผลต่อผลลัพธ์
comment4-4:ตอบในประเด็นว่า แล้วเด็กเรียนไม่ดีไม่มีโอกาสได้ทุน ได้รับการสนับสนุนหรอ
ตามความคิดผม คือ ไม่ควรสนับสนุนครับ
เด็กเรียนดีคือขวนขวายพยายามก้าวไปข้าวหน้า และความรู้ความเข้าใจเหมาะแก่การเรียนการสอนแผนสามัญ
ส่วนพวกเรียนไม่ดี คือไม่ตั้งใจเรียน เวลาเรียนไม่เรียน ไม่งั้นคนเรา 1สมอง และ2มือเหมือนกัน ตำราเล่มเดียวกัน แต่ผลการเรียนไม่เหมือนกันครับ

จะเอาเด็กไม่ตั้งใจเรียนแผนสามัญ ไปทู่ซี้เรียนสิ่งที่เค้าไม่ชอบทำไมครับ

ควรมีการแนะแนวเค้าไปสายอาชีพดีกว่าครับ เพียงแต่ การศึกษาสายอาชีพในไทย มันไม่เท่ครับ ดูเป็นกุ๊ย ตีรันฟันแทง

ดังนั้นเด็กเรียนไม่ดีจึงไม่ควรได้รับการสนับสนุน(ปลอมๆ)ให้พยายามเรียนสายสามัญครับ
comment5:แตกประเด็นที่ห้า จุดที่หนังไม่ได้กล่าวถึง สถาบันสอนพิเศษในไทย โอกาสที่มากกว่าของคนที่มี “โอกาส”

โรงเรียนสอนพิเศษในไทยให้โอกาส

...ให้โอกาสสำหรับคนที่มีต้นทุนพร้อมที่จะได้รับการสนับสนุน “โอกาส” ...ที่มีมาอยู่แล้ว

จุดหนึ่งที่ทำให้ผมไม่ได้ให้เต็มสิบเพราะหนังขาดประเด็นเรื่องสถาบันสอนพิเศษในไทย

ถ้าเป็นคนที่เขียนเรียน หรือเคยสอนพิเศษมา จะรู้เลยว่าการแข่งขันกันของโรงเรียนกวดวิชาหรือครูสอนพิเศษนั้นดุเดือดมากจนใช้คำว่า “red sea” ได้เลยด้วยซ้ำ เพราะใครจะมาเป็นก็เป็นได้ ไม่ต้องผ่านการบรู๊ฟอะไรเลย ประเด็นคือคุณจะหาลูกค้าหรือคนที่มายอมเรียนกับคุณได้ไหม ...อันนั้นอีกเรื่องหนึ่ง

จุดสะท้อนที่ผมมองว่ามันชัดเจนมากที่สุดคือการขยายและการเติบโตของตลาดการเรียนการสอนพิเศษ ที่นับว่าจะทำมูลค่าได้มากขึ้นๆ มันโคตรสะท้อนเลยนะว่าระบบการเรียนในหลักสูตรมันห่วยบรมจนเด็กต้องวิ่งรอกไปเรียนพิเศษเพื่อสนับสนุนให้เกิดปัจจัยทางโอกาสในอนาคตของพวกเขา ในขนาดที่ประเทศที่เจริญแล้วอย่างฟินแลนด์ พวกเขาไม่รู้จักติวเตอร์นะครับ เพราะที่นั้น “คุณครูและระบบการศึกษา” ทุกอย่างเพียงพอต่อความต้องการของเด็กๆ
พวกเขาบอกกับผมว่า “เราเชื่อว่า การลดทอนเหตุการณ์หรือปัจจัยที่จะเกิดขึ้นได้ในอนาคต ‘จ่ายน้อยกว่า’ การไม่ใส่มันและทำให้เกิดปัญหาออกมาเรื่อยๆ”

ข้อสอบในไทยในการวัดระดับและคัดเลือกเข้ามหาวิทยาลัย เป็นข้อสอบแบบช้อยท์

ข้อสอบแบบช้อยท์ทุกข้อสอบ ไม่ว่าจะข้อสอบชุดไหนก็ล้วนแล้วแต่ธรรมชาติในตัวของมันเอง ไม่จำเป็นต้องเป็นคนที่เก่ง แต่ถ้าจับทางแนวข้อสอบได้ รู้ว่าข้อสอบต้องการ “ประมาณไหน” ก็ไม่ยากเกินไปเลยครับที่จะสามารถทำข้อสอบให้ออกมาอยู่ในระดับดี/ดีมาก ยิ่งถ้าเป็นเด็กที่ได้รับการดูแลมาอย่างดีตั้งแต่ต้น  จับทางข้อสอบได้ เตรียมพร้อมได้

กระนั้นเอง ทุกสิ่งล้วนต้องแลกเปลี่ยน

คุณต้องมีต้นทุนอย่างใดอย่างหนึ่งหรือมากกว่าหนึ่งอย่าง

...เงินและเวลาคือต้นทุนที่มีมูลค่าสูงมากกก มากจนเด็กที่ขาดสิ่งใดสิ่งหนึ่งไปกลายเป็นคนที่ไม่มีมูลค่า

ข้อสอบในไทยไม่เปิดเผยข้อสอบด้วยเหตุผลว่ากลัวข้อสอบรัว (ทั้งๆที่สอบไปแล้ว?) และที่แย่ไปกว่านั้นคือการไม่เฉลยคำตอบให้สามารถตรวจสอบได้อย่างชัดเจน พีคมากไปกว่านั้นคือปีที่ผมสอบมีการเฉลยข้อสอบผิดจนเป็นเรื่องเป็นราว ใหญ่โต แต่สิ่งที่พวกผู้ใหญ่พวกนั้นทำคือการปัดตกความรับผิดชอบ และบอกว่า “พวกกูไม่ได้ผิดอะไร พวกแกนั้นแหละที่ไม่เข้าใจในตัวข้อสอบเอง”

เอาล่ะ มันผ่านไปแล้ว มันเป็นแค่หลักฐานแสดงความห่วยแตกชิ้นหนึ่งของระบบการศึกษาในไทยครับ กระซิบเบาๆว่าข้อสอบแกทแพทรอบล่าสุดที่ผ่านมาก็มีปัญหาเรื่องแพทหนึ่ง ความถนัดทางคณิตศาสตร์เช่นเดียวกันและยังไม่ได้บทสรุปที่ชัดเจนว่าจะมีใครรับผิดชอบไหม แต่ความรู้สึกของผมมันบอกว่ามันก็จะกลายเป็นปัญหาที่เหมือนเดิม มีคนกล่าวถึง แต่ไม่ได้รับการแก้ไขอย่างจริงจัง.....

ประเด็นที่มากไปกว่านั้นคือสถาบันสอนพิเศษชั้นนำหลายๆแห่งกลับมีเจ้าข้อสอบตัวที่ทางกระทรวงบอกว่า “ไม่เปิดเผย” เป็นจุดขายในการเรียนเด็กมาเรียนพิเศษกับตน สิ่งหนึ่งที่ยังติดค้างในใจผมมาจนถึงทุกวันนี้คือคำพูดของติวเตอร์ท่านหนึ่ง

“ข้อสอบจริงๆแล้วมันไม่เปิดเผย แต่พี่ต้องทำเพื่อให้น้องๆรู้ว่ากำลังจะสอบกับอะไร เพื่อเพิ่มโอกาสให้กับเด็กๆ”

ผมเศร้า ผมรู้สึกแย่

คำถามเดียวที่ผมอยากจะถามกลับไปเหลือเกิน ว่า “ถ้าผมไม่มีเงินมาจ่ายค่าเรียนพิเศษกับพี่ แล้วใครเหรอครับที่จะให้โอกาสผม?”  

ผมไม่อยากกล่าวหาใคร ผมไม่มีหลักฐานอะไร

แต่ทุกอย่างที่เห็นอยู่ตรงหน้าบอกกับผมว่า แมร่ง มันก็แค่ระบบที่เอื้อผลประโยชน์ให้กันและกันเท่านั้น ก็แค่เสือหิวที่กำลังเล่นบทรักเด็ก

...มันไม่มีใครทำเพื่อเด็กเลยจริงๆสักคน

จุดนี้ผมอยากเห็นในหนังมากๆเลย แต่เสียดายที่ตัวหนังมุ่งไปที่เรื่องของการลอกข้อสอบ และการอยากได้รับโอกาสที่มากกว่าของลินและแบงก์  จนทำให้สเกลของหนังมันไกลตัวสำหรับเด็กทั่วไปซะหน่อย แต่ทั้งหมดนั้นก็เพื่อให้เกิดพล็อตขนาดใหญ่ขึ้นมาได้ เอาเถอะครับ ได้ขนาดนี้ก็ดีมากแค่ไหนแล้ว
comment5-1:โรงเรียนที่เราเคยเรียนสมัยก่อน เกือบ 10 ปี ใช้วิธีแจกรายชื่อให้เด็กในห้องพร้อมกับเลขข้อ ไปจำข้อสอบมาให้เค้าค่ะ
ไม่รู้ที่อื่นที่ว่านี้ ไปทุจริตจ่ายใต้โต๊ะได้มาหรือยังไง
comment6:แตกประเด็นที่หก จุดที่ยากที่สุดของการก้าวผ่านความผิดพลาด คือการ “ยอมรับ” ว่าตัวเอง “ผิดพลาด”

หนังแตะประเด็นความรู้สึกของลินและแบงก์ที่เป็นเด็กชนชั้นกลาง เรียนดี แต่ ‘รู้สึก’ โดนเอาเปรียบจากหลายๆสิ่งหลายๆอย่างในชีวิต พล็อตเรื่องเล่าไปถึงการถูกตัดโอกาสของแบงก์ ที่มีน้ำหนักมากพอจะทำให้คนๆหนึ่งเข้าสู่ด้านมืดที่แท้ทรู แบงก์กลายเป็นโลภ อยากโกงข้อสอบอีกครั้งหลังจากได้แตะเงินล้าน จะเห็นได้จากความโลภที่มากขึ้นตั้งแต่ฉากการบีบบังคับเพื่อขอเงินเพิ่ม ฉากการเปลี่ยนร้านใหม่ของแบงก์ โอเค คือมันมีเหตุผลที่ทำให้แบงค์เลวอ่ะครับ ทั้งโดนตัดโอกาส ทั้งการเป็นคนดีในสังคมปลอมเปลือก

....แต่สุดท้ายมนุษย์ก็คือมนุษย์

ต่อให้มีเหตุผลมากมายแค่ไหนผลักดันให้เราเป็นคนเลว 

สุดท้ายคนที่เลือกว่าจะเลวหรือไม่ก็คือตัวเราเองอยู่ดี

ไม่ว่าจะเป็นลินที่ทำทุกอย่างเพราะเงินผลักดันแม้จุดเริ่มต้นจะมาจากความรู้สึกที่เหมือน “โดนโกง” จนทำให้เริ่มต้นการทุจริตให้กับเกรซ

เกรซและพัฒน์ที่คิดว่าเงินจะช่วยสร้างทุกอย่างได้ ตีค่าความสัมพันธ์เป็นเรื่องของเงินตรา

แม้กระทั้งตัวแบงก์เองที่พล็อตมันพาให้เลว แต่สุดท้ายก็เป็นคนเลือกทางที่เลวร้ายที่สุดเองในตอนจบ

เราเลือกไม่ได้ครับว่าเราจะเจอคนทำเลวใส่เราตอนไหน เจอคนที่มีตรรกะแปลกๆแบบพัทและคนอื่นๆเมื่อไหร่ หรือเจอสังคมที่บีบคั้นเรามากขนาดไหนแต่สุดท้ายแล้วแบงก์คือคนที่ตัดสินใจเลือกเองนะครับว่าจะโกงข้อสอบ แม้จะมีเหตุและปัจจัยจากการถูกตัดโอกาส แต่การที่เราโดนทำชั่วใส่มามาไม่ได้แปลว่าจะเป็นเหตุผลที่มากพอให้เราทำชั่วนะครับ

แต่เรา "เลือก" ได้นิครับว่าเราจะทำอะไร 

การที่เห็นคนอื่นเลว ใช่ว่าเราต้องเลวตามซะหน่อย

ในขนาดที่ลินย้อนกลับไปสู่จุดที่ยากที่สุดในการก้าวพ้นความผิดพลาดมันคือเรื่องของการ “ยอมรับ” ครับ

ไม่ว่าใครก็เคยผิดพลาด ไม่ว่าใครก็เคยทำเรื่องที่เลวร้าย

การกล่าวผ่านความผิดพลาด คือการเรียนรู้และยอมรับถึงความผิดพลาดของตัวเอง ถึงสิ่งที่เกิดขึ้น ถึงสิ่งที่ได้กระทำลงไปแล้ว

ไม่มีใครแก้ไขอดีตได้ ไม่ว่าผมหรือคุณ

เราล้วนแต่เป็นผลผลิตที่เคยผิดพลาด เราล้วนแต่มีความหลัง

แต่สุดท้ายแล้ว เราต้องเรียนรู้ถึงการไม่กลับไปทำซ้ำใหม่

การยอมรับว่าตัวเองผิดพลาด จึงเป็นสิ่งที่ยากมากที่สุดเท่าที่คนๆหนึ่งจะทำได้ และเป็นจุดเริ่มต้นของการก้าวผ่านมันไป

ดังนั้นแล้ว ตัวคุณเองนั้นแหละ ที่ต้องเป็นคน”รับ”ทั้ง “ผิด” และ “ชอบ” จากการกระทำของตัวเอง

เพราะสุดท้ายแล้วไม่ว่าโลกทั้งใบจะบีบบังคับเรามากแค่ไหน

คุณ...คือคนที่เป็นคนเลือกทางเดินและการตัดสินใจเป็นของตัวเอง
comment6-1:เห็นด้วยกับข้อนี้มากครับ
comment6-2:เห็นด้วยค่ะ
comment6-3:เม้นท์นี้คือโดน

ไม่มีใครไม่เคยทำผิดพลาด
อยู่ที่ว่า เลือกจะยอมรับว่าตัวเองพลาด หรือ โทษคนอื่น โทษสิ่งอื่นรอบตัว
อยู่ที่ว่า เลือกจะเอาความผิดพลาดนั้น มาเป็นบทเรียน เป็นแรงผลักดัน หรือ จมปลักอยู่ความผิดนั้นๆ
อยู่ที่ว่า เลือกจะแก้ไข เพื่อให้นำไปสู่ทางที่ถูกต้อง เหมาะสม หรือ ปล่อยเลยตามเลย ให้ความผิดดำเนินต่อไป
comment7:แปะก่อน เด่วไปดูแล้วจะมาอ่านเด้อ
comment8:จขกท. เขียนดีมากเลย

ค่าบำรุงโรงเรียน  --- เราก็เคยเจอ ค่ะ  เกริ่นก่อนว่าเราเป็นเด็กในเขต มีสิทธิเข้าโรงเรียนนั้นๆอยู่แล้ว วันจ่ายเงินค่าเทอมก็จ่ายไปกับผู้ปกครองปกติ  จำได้ว่าจะให้เดินวนๆเข้าไปหลายห้อง  จะมีครูประจำหลายๆโต๊ะเก็บค่าจิปาถะ ค่าห้องสมุดบ้าง ขายหนังสือเรียนบ้าง  แล้วโต๊ะค่าบำรุงโรงเรียนนี่แหละโต๊ะสุดท้ายเลย  จะมีอาจารย์นั่งอยู่เยอะเป็นพิเศษ  พีคตรงพอจ่ายเสร็จ ออกมาถามเพื่อนแล้วเพื่อนแต่ละคนบอกจ่ายไม่เท่ากันด้วย  เก็บตามฐานะว่างั้น

ชีทเรียนพิเศษตรงกับที่ออกสอบเป้ะๆ --- ส่วนใหญ่จะเป็น วิชาหมวดสังคม ค่ะ  .... อันนี้มีประจำ มีให้เห็นบ่อยๆ  เราก็เป็นคนหนึ่งที่ไม่ได้ไปเรียนพิเศษแต่ได้รับความเอื้อเฟื้อจากเพื่อนที่ไปเรียนเหมือน จขกท.เลย  ...ตรงกับที่จะออกสอบเกือบ 100% เลยทีเดียว  เหมือนเค้าสอนพิเศษและ 'เน้น' ส่วนที่จะออกสอบเป็นพิเศษ  ใครได้ไปเรียนก็ดีไป  ใครไม่ได้ไปก็อ่านเอา  แต่..อย่างว่าแหละมันไม่แฟร์เท่าไหร่  แต่มันก็มีจริงๆ...
**เราเคยเจอครูหลายคนที่ดีๆ  แต่ที่ไม่ดีก็เยอะเหมือนกัน เช่น  ครูบางคนที่มีแต่จะชวนเด็กไปเรียนพิเศษกับตัวเอง  บางคนก็ใช้เด็กเป็นเครื่องมือทำการวิจัยเพื่อได้เลื่อนขั้นเฉยๆ (แล้วไอ้ที่เอามาทดลองกับเด็กมันไม่ใช่เนื้อหาที่ต้องเรียนด้วยนะ...)  บางคนก็ขายประกัน  บางคนก็ทำอาชีพเสริมอื่นๆกับเด็ก  ก็มีเยอะ...  ก็นะ.. 

เด็กจ้างเพื่อนเพื่อผลการเรียน ---  ถามว่ามีจริงมั้ย  มีจริงค่ะ  ก็เคยเจอ เคยโดนติดต่อจ้างให้ทำการบ้าน ทำผลงานให้  แม้ไม่พีคเท่าจ้างทำข้อสอบ แต่มันก็ถือเป็นคะแนนเหมือนกัน 

หนังเรื่องนี้สะท้อนมุมมองของการคอร์รัปชั่นออกมาได้ดีมากอ่ะ 
แถมเริ่มที่จุดเล็กๆอย่าง 'ระบบการศึกษา' ก่อนเลย  ก็นะ...มันเป็นกระบวนการผลิตเด็กเข้าสู่ระบบวัยทำงาน นี่นา

สรุป ชอบพล๊อต ชอบแนวคิด ชอบวิธีการเล่าเรื่อง ขอชมทีมตัดต่อเน้นๆอีกเสียง  จังหวะดีเว่อร์  ลุ้นมาก  
แต่แอบไม่ชอบตอนจบเท่าไหร่ เพราะมันดูยังไม่ค่อยสุด อ่ะนะ
comment9:เขียนดีไปอีกกกก
ยิ่งได้ดูจะรู้สึกว่าคำสอนของผู้ใหญ่กับการกระทำของเขานั้น มันย้อนแย้งกันมากกก
comment10:ขอแสดงความคิดเห็นนะคะ ถึงจะขึ้นเตือนว่า สปอย เนื้อหาทั้งเรื่อง ก็ยังคิดว่า ไม่ควรจะเล่า ประเด็นละเอียดขนาดนี้ 
ในส่วนของหัวกระทู้ 
ในความคิดเห็น 1 คห 2 อะไรลงมา โอเค เพราะเป็นการคุยวิพากษ์ กับคนที่ได้ไปดูมาแล้ว อ่านก็จะเข้าใจเองว่าพูดถึงอะไรอยู่ 
คนยังไม่ได้ดูมาอ่านก็อาจจะถูกสปอยบ้าง ก็เป็นสิทธิของผู้อ่านที่เลือกอ่านเอง
แต่การ ที่พิม เล่าเรื่องทั้งหมดตอนแรก มันไม่ดูไม่ค่อยเหมาะนะคะ  เพราะหนังเพิ่งเข้าฉายเมื่อวานวันแรก ไม่เหมาะทั้งทางด้านมารยาท และความควรไม่ควร 
และคิดว่า กระทู้อาจจะถูกลบทิ้ง ได้เร็วๆ นี้ เพราะถ้าจะเล่าขนาดนี้ อ่ะนะ [Spoil] คลิกเพื่อดูข้อความที่ซ่อนไว้ควรโดนเหมือนในหนัง คือ แบนจากการดูหนังเข้าใหม่ในโรงไปตลอดชีวิต
[Spoil] คลิกเพื่อดูข้อความที่ซ่อนไว้เราแค่อยากเตือนเฉยๆ อย่าโกรธกันนะคะ
comment10-1:ขอโทษด้วยนะครับ มันคือการแตกประเด็นและการวิพากษ์วิจารณ์บทหนังครับ 

ถ้าไม่เล่าถามว่า ใครจะสามารถเห็นภาพตามได้ครับว่าตัวละครในเรื่อง มีเหตุ มีผล และปัจจัยใดเป็นอุปสรรคและเป็นตัวหนุนเสริมให้กระทำ

ถ้าถึงขนาดโดนแบนจากโรงหนังเพราะเล่าละเอียดผมว่ามันคงไม่ใช่แล้วล่ะครับ

ยืนกันอยู่ตรงคนล่ะจุดครับ และนี้คือการแสดงความคิดเห็นของผม ไม่ใช่ว่าผมไม่รับฟัง

แต่ทั้งคุณและผม เราต่างมีเหตุผลในการกระทำของตัวเองครับ
comment10-2:เห็นด้วยค่ะ ในฐานะที่ทำงานวงการนี้ 
การที่คุณเอาหนังมาเล่าทั้งเรื่องแบบนี้มันไม่โอเลย 
คุณบอกต้องการให้คนเห็นภาพตาม สำหรับคนที่ดูมาแล้ว ไม่จำเป็นต้องอ่านเนื้อเรื่อง ก็คิดภาพตามได้ค่ะ

แต่นี่เหมือนทำมาเพื่อคนที่ยังไม่ได้ดูมากกว่า แล้วมันต่างกับเว็บหนังเถื่อนตรงไหน (เข้าใจว่าเรายกตัวอย่างเกินไป เพราะคุณไม่ได้บอกละเอียดขนาดนั้น)

ที่เรารู้สึกอย่างนี้เพราะมีหลายคนที่อคติกับหนังไทย หลายคนที่แบบว่า ดูสปอยในเว็บก็พอ (เอาจริงๆเราก็เคยทำ ให้เพื่อนเราให้ฟัง)
แต่หนังเรื่องนี้กระแสดี คิดว่าถ้าไม่มีสปอย คงมีหลายคนที่อาจจะไปดูในโรงเองเพราะกระแสมามัน (เราก็ด้วย เห็นคนพูดเยอะเลยไปดู)

แต่ก็นะ บทสปอยของคุณก็อาจจะไม่ได้มีผลขนาดนั้นก็ได้ เราอาจจะเว่อไปเอง แค่อยากออกความเห็นในส่วนของคนที่เคยอยู่วงการ การผลิตน่ะค่ะ
comment10-3:อ่านจบแล้วผมยิ่งอยากดูหนังมากกว่าเดิมนะครับ
comment10-4:คุณคะ เรื่อง โดนแบน เราเล่นมุก ในเข้ากับหนังน่ะ - -' ถ้าดูหนังมาก็คงเข้าใจ 
ใครจะให้ แบนจริงๆ ตลอดชีวิต เราเปรียบเทียบ ให้มันเห็นภาพชัด ๆ ไป อย่างนั้นแหล่ะค่ะ

คือ เราไปดูมาเมื่อวาน แล้วพอมาอ่าน แล้วแบบ มัน บอกเล่ามากเกินไปน่ะค่ะ คือตอนดูชอบมากเลย มันลุ้นดี มันไม่รู้ว่าหนังจะไปยังไงต่อ 
มันเหมือนค่อยๆ ลุ้นไปเรื่อย ๆ เหมือนกับที่ มีคนวิจารณ์หนังว่าให้อารมณ์ เหมือนหนัง ทริลเลอร์ 
เราเป็นคนนึงที่ชอบอ่านสปอบด์หนังก่อนไปดู แต่เพราะเรื่องนี้ ได้ไปดู รอบแรก วันแรก แล้วมันตื่นเต้นดีน่ะค่ะ
เราว่า การเล่าเป็นขั้น ๆ แบบนี้ (หมายถึงเฉพาะในความคิดเห็นหัวกระทู้) มันทำให้การลุ้นไปกับหนังลดลงนะคะ

แล้ว สำหรับ คนที่ไปดูมาแล้ว อ่านรู้เรื่องค่ะ ในความคิดเห็นอื่น เพราะเห็นภาพชัดมาก 
เพราะจำได้ เพราะลุ้นมาก เพราะไม่รู้เลยว่า ตัวละครใครดีใครไม่ดี หรือตัวละคร จะไปในทางไหน

จริงๆ จะสปอยด์ขนาดนี้ก็ได้ ถ้าหนังใกล้ออกจากโรงแล้ว ไม่ใช่ เพิ่ง เข้า 
ใจเขาใจเราน่ะค่ะ เห็นใจ คนที่ทำหนังบ้าง นี่ขนาดเราเป็นแค่คนที่ไปดูแล้วชอบหนัง ยังอดแสดงความคิดเห็นไม่ได้
นึกถึงคนที่สร้างสรรค์ผลงานออกมาบ้าง 
คำวิจารณ์ เค้าคงอยากได้ยินมาก คำวิพากษ์ ก็คงอยากได้ยิน แต่ การเล่า จนทำให้หนังที่ต้องการการลุ้นในหนังไปตามเนื้อเรื่องแล้วล่ะก็ 
เค้าคงเสียใจ อยู่เหมือนกัน 

เอาเป็นว่า เราได้ลองแสดงความคิดเห็นใน สิ่งที่เราคิดว่า เราน่าจะทำแล้ว
ส่วนคุณ ฟังเหตุผลของเราแล้ว จะเลือกอย่างไรก็แล้วแต่คุณค่ะ
ก็เหมือนที่ในหนังพูดไว้.....ทุกอย่างมันขั้นอยู่กับคุณค่ะ
comment10-5:ไม่นะ
เราอ่านสปอยแบบนี้. ทำให้เราอยากดูขึ้นมาทันที
comment10-6:ไม่รู้ทำไมเห็นด้วยกับคุณ bokuto นะ  งานสร้างสรรค์ ต้องระวังนิสสนิด เห็นใจคนสร้างสรรค์ผลงาน
comment10-7:เราคิดเหมือนกัน ว่าคุณเล่าละเอียดไปในหัวกระทู้ค่ะ ละเอียดถึงขั้นเสียมารยาทมากสำหรับหนังที่เพิ่งเข้ารอบแรกเมื่อวาน  เราเข้าใจคนที่ชอบอ่านสปอยหนังนะ เราก็อ่านสปอยบ้างบางเรื่อง แต่ที่คุณเขียนนี่เรียกว่าเล่าหนังเลยแหล่ะ 

เราว่าเขียนสำหรับคนดูแล้วมาคุยกัน คนที่ได้ดูแล้วยังไงก็นึกภาพตามออกค่ะ จะเล่าแค่เทรลเลอร์ละขึ้นคคห.1 ไปเลยยังได้

ส่วนคนที่ยังไม่ได้ดู ถ้าอ่านละเอียดขนาดนี้อารมณ์ตอนดูมันไม่ลุ้นเท่าแน่  โดยเฉพาะกับหนังแนวนี้ เนื้อหาคุณดี ไม่จำเป็นต้องเล่าหนังละเอียดก็ชวนอ่านอยู่ละค่ะ
comment10-8:เราชอบที่ จขกท สปอยล์ละเอียดนะ เพราะเราอยู่อเมริกา ไม่รู้ว่าจะได้กลับไทยเมื่อไหร่ แต่ก็ติดตามข่าวสารที่ไทยตลอด กระแสเรื่องนี้ดีมาก เราเองก็อยากดู ได้อ่านสปอยล์ เราก็ดีใจมาหน่อย อ่านกระทู้เรื่องนี้อื่นๆเราก็จะได้รู้เรื่องกะเค้าบ้าง ก็หวังว่ากลับไทยคราวหน้าเราจะไม่ลืมและหาเรื่องนี้มาดูอีกที
comment10-9:เราเข้ามาอ่านเพราะคำว่าสปอยนี่ล่ะค่ะ

ถ้าไม่ใช่หนังสืบสวนหักมุมโหดๆเราชอบอ่านสปอยก่อน. ค่อยไปดู 
เจ้าของกระทู้เขียนได้ดีค่ะ เดี๋ยวตามไปดู
comment10-10:ผมก็ว่าเยอะไปครับ
แค่สปอยสิ่งที่อยู่ในประเด็นจะวิจารณ์ ก็เพียงพอ

นี่ยก ฉากเปิดเรื่อง กับ ฉากจมมาทั้งดุ้น ......หมดลุ้นเบยยย
comment10-11:ขอบคุณเจ้ากระทู้มากครับ ผมรอคอยกระทู้แบบนี้มานานแล้ว ไหนๆจะสปอยแล้วก็เล่าให้ละเอียดไปเลยจะเป็นอะไรไป

พวกบางความเห็นอ้างตัวเป็นคนในวงการ ผมถามหน่อยว่า ผมจ่ายค่าบัตร 120 - 180 บาท 2 คน 300 ไปดูหนังคุณ ถ้าหนังมันห่วย ผมขอคืนเงินได้ไหม? ไปขอคืนกับใคร? สร้างหนังแบบตีหัวเข้าบ้าน ใช้การตลาดจนเกินงาม

กระทู้แบบนี้ทำให้คนที่ไม่แน่ใจรู้ก่อนว่า หนังมันเป็นยังไงจะได้ตัดสินใจได้ว่า จะไปดูหรือไม่ไปดู อาศัย preview อย่างเดียวมันช่วยอะไรไม่ได้หรอกครับ มันต้องละเอียดแบบนี้ล่ะ เกิดสมมุติหนังหักมุมพระเอกนางเอกตาย บางคนเค้าไม่ชอบ ดูไปก็เสียความรู้สึก เค้าจะได้ไม่ต้องไปดู จะได้ดัดหลังพวกคนทำหนังห่วยๆให้เข็ดหลาบด้วย มีแต้ปริมาณแต่ไร้คุณภาพ สุดท้ายก็สู้หนังฝรั่งเค้าไม่ได้

เป็นกำลังใจให้เจ้าของกระทู้ครับ อยากให้มีรีวิวลักษณะแบบนี้ทุกเรื่องเลยยิ่งดี
comment10-12:เราเป็นคนชอบอ่านสปอยก่อนไปดูโรงค่ะ เกือบทุกเรื่องถ้ามีให้อ่าน เราอ่านก่อนดูหมดเลย 
ถ้าไม่มีแล้วอยากดูจริงๆถึงจะไป

มีคนที่ไม่ชอบอ่าน แต่ก็มีบางคนชอบอ่านนะคะ
comment10-13:จริงๆรีวิวแบบนี้มีมานานแล้วนะคะ ^ ^;
อีกอย่าง จขกท เข้าโปรยไว้แล้วว่า 'สปอยทั้งเรื่อง'  
คือ คนที่ไม่อยากโดนสปอย เขาก็ไม่เข้ามาอ่านหรอกนะเออ

กระทู้ในอดีต พวก กระทู้หนังโหด , กระทู้สรุปเนื้อเรื่อง , กระทู้ข้อควรรู้ก่อนไปดูหนัง ฯลฯ
ก็มีเนื้อหาประมาณนี้ค่ะ  คือ  เล่าเนื้อเรื่องจนจบ(หรือเกือบจบ) แล้วค่อยวิพากษ์วิจารณ์ อีกที

เราว่า จขกท ไม่ผิดอะไร  แล้วคงไม่โดนแบนอ่ะ
[Spoil] คลิกเพื่อดูข้อความที่ซ่อนไว้ตัวอย่างกระทู้ที่เคยมีมา แนวๆเล่าทั้งเรื่อง (แต่หัวข้อเตือนสปอยแล้ว)
http://2g.pantip.com/cafe/chalermthai/topic/A7785334/A7785334.html
https://pantip.com/topic/35150306
https://pantip.com/topic/31439513
https://pantip.com/topic/34144380
comment10-14:จขกท. ไม่ผิดครับ ที่สปอย

จะสปอยมาก - น้อย  สปอยวันไหนๆ   ก็ไม่แปลก

ส่วน สปอยแล้ว คนจะไปดูหนังน้อยลงหรือไม่  มันพิสูจน์ยาก
comment10-15:เจอกระทู้นี้แหละเลยทำให้เราดูหนัง มันนานาจิตตังค่ะ แต่จขกท.ก็เขียนชัดเจนมากแล้วเนอะว่าสปอยทั้งเรื่อง
ถ้ากะจะไปดูแต่แรกก็ข้ามไป แต่ถ้าอยากอ่านก็ต้องทำใจว่าสปอยนะ แถมเขียนได้ดีด้วยค่ะ จนทำให้เราไปดู
ปล.แต่ก็ไม่ควรไปบอกจขกท.เนอะว่าแบนไม่ให้ดูหนังใหม่ บอกว่าจขกท.ไม่เหมาะเรื่องมารยาท เราว่ามุกที่แสดงก็นะ
comment10-16:เราชอบนะ เพราะส่วนตัวคิดว่าหนังมันมีจุดชวนคิดก่อนไปดูอยู่เยอะ และไม่ใช่หนังประเภทหักมุมจนตกเก้าอี้ที่จะบอกเนื้อเรื่องไม่ได้ 

ยิ่งยกบางฉากมาเล่า มันยิ่งทำให้อยากรู้ว่าของจริงในโรงจะเป็นยังไง

และถ้าอ่านดีๆ เราว่าจขกท กั๊กไว้หลายจุดเลยนะ
comment10-17:สปอย์ได้ดีครับ ไม่มีมากไปหรอกครับ 
ดูหนังมันได้อรรถรสแตกต่างจากการอ่าน
comment10-18:สปลอย์ ละเอียดเกินไป  จขกทน่าจะฟังเม้นท์นี้ด้วย

ถ้ารอเวลาสักนิด ค่อยมาเล่าในสปอลย์น่าจะโอเคกว่า
comment10-19:อันที่จริงเราชอบการสปอยแบบนี้นะ ต่อให้จะบอกว่าหนังมันสนุกตรงที่ได้ลุ้น ต้องไปดูเอง เราก็ไม่ชอบ ถ้าหนังเรื่องไหนเราไม่ได้อ่านสปอยก่อน หรือไม่มีคนสปอยให้ฟัง เราก็ตัดปัญหาไม่ดูไปเลย
comment10-20:เอ้า ก็เจ้าของกระทู้ก็เขียนแล้วนิ สปอยทั้งเรื่อง
comment10-21:log in มาให้กำลังใจ จขกท เลยค่ะ จขกท ก็บอกนะว่าจะสปอยล์ตั้งแต่ต้นจนจบ จะมากจะน้อยก็คือ สปอยล์ ค่ะ ถ้าคนไม่ต้องการอ่านก็ต้องกดปิดไปละ จขม อ่านแล้วหงุดหงิดที่โดนสปอยล์จบเองนะ ส่วนตัวเป็นคนเรื่องมาก ชอบอ่านก่อนดู ซึ่ง จขกท เล่าได้ดีมาก มากจนอยากไปดูอะ เพราะ อยากรู้ว่า แล้วลินทำยังไงตอนโดนจับได้ ลินใช้วิธีไหนโกงที่เมืองนอก เราว่า ที่ จขกท เล่า มันยังไม่ใช่จุดพีคของเรื่อง ในหนังมันยังมีรายละเอียดอีกมาก คนที่ไม่ตั้งใจอ่านสปอยล์ ก็คงไม่กดเข้ามาดู ในเมื่อมาดูก็ต้องทำใจว่าจะเจอสปอยล์ ไม่เหมือนหนังเถื่อนนะ อันนั้นอะ ได้ครบ ทั้งภาพ เสียง อย่าเอาตัวเองเป็นที่ตั้งค่ะ คนที่ชอบอ่านแบบเรามีเยอะนะ ที่ไม่มีมารยาทคือคนที่สปอยล์ แต่ไม่บอกว่าจะสปอยล์มากกว่า
comment10-22:เห็นด้วยกับ ค.ห.  นี้ ตกใจที่เล่าเยอะขนาดนี้ คืออยากเสนอ ค.ห. อะไรก็ทำได้เลย ไม่จำเป็นต้องเล่าตั้งแต่ต้นจนจบ คนที่อยากรู้ แต่ไม่เข้าใจ ไม่เห็นภาพก็ต้องไปดูเอง ถ้าทุกคนเขียนแบบนี้กันหมด มันทำลายโอกาสที่หนังจะได้พรีเซนต์ศาสตร์ของมันอะค่ะ มันมีเรื่องสี แสง เสียง อารมณ์ตัวละคร และรายละเอียดปลีกย่อยอีกเยอะมาก ที่ตัวหนังสือให้ไม่ได้  ในมุมเรา เรามองว่ามันเป็นเรื่องของมารยาทนิดนึงด้วย คือหนังเค้าเพิ่งจะฉาย แต่มาเล่าละเอียดทุกช็อตขนาดนี้มันไม่ใช่ สำหรับเราถ้าการเล่าละเอียดทำให้คนแค่คนเดียวที่จะดูๆ คิดใหม่ว่าไม่ดูละ เพราะรู้หมดละนี่คือน่าเสียใจมาก ผิดกับรีวิวว่าไม่ชอบ แล้วคนตัดสินใจไม่ดูตาม อันนั้นมันปกติของการรีวิว คือเป็นไปตามกลไก ไม่ใช่เอาคอนเทนท์มาตีแผ่ละเอียด เราเป็นคนที่ค่อนข้างซีเรียสกับการสปอยมาก ถ้าทำให้ จขกท รู้สึกแย่เราขอโทษด้วยนะคะ ค.ห. คุณดี มีความตั้งใจดี แต่การ "เล่าทั้งเรื่อง" ลงโซเชี่ยลสื่อหลักแบบนี้เราว่ามันไม่ใช่จริงๆ ต่อให้จะบอกไว้แล้วก็เถอะ
comment10-23:แต่เราไปดูหนังเพราะอ่านสปอยอันนี้เลยนะคะ 
เพราะเราว่าเรื่องนี้
โปรโมทไม่เก่ง 
ตั้งชื่อเรื่องก็ไม่ดึงดูด 
trailer ก็ไม่น่าดูรู้แค่ว่าเป็นการโกงข้อสอบ 

เราเป็นคนหนึ่งที่พยายามหาสปอยก่อนไปดูหนังนะคะ ยกเว้นอันไหนอยากดูจริง ๆ ก็จะไม่หาสปอย 
เคยเจอแบบ freelance เข็ดเลยค่ะ เกลียดมากหลอกคนดู
comment10-24:1. หัวกระทู้ เขียนอยู่แล้ว ว่าสปอยทั้งเรื่อง -- เราว่าจขกท.มีมารยาทมากนะคะ
2. เนื้อหาที่เป็นการเล่าเนื้อเรื่อง เล่าน้อยมากกกกกกกกกกกกก 
โกงยังไง แก้ปัญหายังไง จับได้ยังไง ไม่ได้มีบอกไว้นินา
หนังพรีเซนต์ยังไง มุมกล้อง โทนหนัง อารมณ์ความรู้สึกแบบละเอียด ไม่มีเลย ,,ซึ่งส่วนตัวคิดว่าเป็นส่วนสำคัญที่ทำให้การดูหนังแตกต่างจากการรับสารแบบอื่น

ตอนแรกที่กดเข้ามาอ่าน คิดว่าจะสปอยละเอียดมากกว่านี้สะอีก (เราเพิ่งไปดูเมื่อวาน เลยยังจำรายละเอียดได้เยอะ)
จริงๆจะเข้ามาอ่านหลายวันแล้ว แต่เห็นหัวทู้ว่าสปอย เลยอดใจไว้ ไปดูก่อนละค่อยมาอ่าน
comment10-25:ถ้าเป็นหนังที่ตั้งใจจะไปดู แล้วมีกระทู้/บทความที่บอกว่า "สปอย" ผมจะไม่เข้าไปอ่านเด็ดขาดเลยครับ เพราะอยากดูด้วยตัวเอง วิเคราะห์เอง ตามมุมมองของตัวเองก่อน 

พอดูหนังจบจึงค่อยมาตามอ่านกระทู้สปอย/สรุปหนัง ซึ่ง กระทู้แบบนี้ผมตามหามานานแล้วครับ เล่าทบทวนได้ละเอียดมากครับ
comment11:หนังเล่าไปถึงเกรซไปเจอกับพ่อแม่ของพัท (รู้ว่าไม่ได้เขียนแบบนี้ แต่เขียนแบบนั้นยากชิบ)
มันยาวกว่าไม5555 แซวเล่นนะ
คือเขียนได้ดีมาก ชอบเลย
รักเลย
ขอบคุณสำหรับสปอยนะคะ
รักนะ
comment12:แปะไว้ก่อนน้าเดี๋ยวมาอ่าน
comment13:ดูแล้ว แต่แปะไว้มาอ่านอีกรอบ จขกท. เขียนฮาดี
“เทคโนโลยีซักผ้าในอนาคต” แน่ล่ะ คิดถึงแม่ขึ้นมาน้ำตามันก็ไหล... งานกตัญญูต้องมา 555
comment14:[Spoil] คลิกเพื่อดูข้อความที่ซ่อนไว้
-    “ใช่...ทุกอย่างมันขึ้นอยู่กับเราจริงๆ”

-    หนังตัดภาพไปที่ลินเดินเข้าไปในห้อง พร้อมการเริ่มบันทึกเทป “การให้สัมภาษณ์การโกงข้อสอบเอทริค”

-    คุณพร้อมนะ?

-    ค่ะ ฉันพร้อมแล้ว 

คำพูดนี้ คือหนังตัดจบแล้วเหรอครับ
comment14-1:ขอตอบแทน : 
[Spoil] คลิกเพื่อดูข้อความที่ซ่อนไว้เป็นตอนท้ายสุดของเรื่องเลยครับแล้วก็ตัดจบไป
comment14-2:จบแล้วค่ะ แค่นั้นเลย 555555
comment14-3:เข้ 555+
comment15:ไม่ได้ดูนะครับแต่สงสัย ในความเป็นจริง ลินไม่โดนพัทกระทืบหรือครับ ขนาดแบงค์ไม่ร่วมมือยังโดนพัทส่งคนไปกระทืบ นี่เอาความลับไปแฉเข้าข่ายทรยศเลยนะครับ สังคมไทย อาจยอมรับการโกงแต่ไม่ยอมรับการทรยศแน่นอน หลายครั้งคนที่โดนจับไม่ซัดทอดต่อ ลุงป้าป้าเก็บเห็ดก็ไม่เห็นซัดทอดต่อว่าไปกับใคร ใครบงการ เพราะคงรู้ซัดทอดต่อมีแต่ตายกับตาย ถ้าหนังมีต่อและแบบดาร์คเต็มที่คงมีฉากลินโดนกระทืบแน่ๆ แถมอาจถึงตายด้วย 
คนดี ไม่ยอมเป็นคนเลว สังคมเอาเปรียบ แต่คนเลวแล้วจะตัวเป็นคนดี สังคมจะช่วยได้หรือ หรือจบแค่ว่าเขาก็ใช้กรรมของเขาแล้วและช่วยอะไรไม่ได้เลย
comment15-1:ถ้าเรื่องจริง ผมว่าก็ประมาณนั้นอ่ะครับ

โลกของความเป็นจริงมันไม่ช่วยงามนิเนาะ...

แต่หนังก็คอมพลีทในตัวมันเองอ่ะครับ
comment15-2:ใช่ๆ เราก็มองจุดนี้เหมือนกัน เลยเป็นตอนจบที่ไม่ค่อยโอเค
comment16:โคตรชอบประเด็นตรงที่ข้อสอบเหมือนกับชีทเรียนเลย
ที่โรงเรียนผมก็มีประเด็นนี้เหมือนกัน แต่ไม่สามารถพูดหรือทำอะไรได้
comment17:ไอ้หัวข้อเรียนพิเศษคือตรงสุดๆ ห้องเราครูที่ปรึกษาเป็นครูสอนคณิตเพิ่ม(ซึ่งแน่นอนแกสอนพิเศษคณิต) ข้อสอบเก็บคะแนนก็มาจากที่แกสอนพิเศษแหละ (ซึ่งกูไม่ได้เรียน) -_-
comment17-1:ใช่ๆเหมือนเราเลย เคยคิดนะว่าถ้ารุ้บ้าง เกรดเลขฉันคงไม่2.5 2.0 แบบนี้หรอกมั้ง5555 เเต่ทำไงได้ เราไม่ได้ไปเรียน
comment18:เรื่องนี้เราดูละอิน เพราะเคยเจอสมัยยังอยู่โรงเรียน
(เคยเจอนะ ไม่ใช่เคยทำ  5555)

ตั้งแต่ประถมจนม.ต้น จะมีครูกลุ่มหนึ่งที่จะกั๊กความรู้เอาไปสอนให้เด็กที่เรียนเสริมกับแกอะ ในคาบสอนๆสั่งๆการบ้าน ไปเรียนเสริม สอนตั้งแต่เบื้องต้น ทริคการจำ วิธีทำแบบลัด แถมข้อสอบก็ชีทที่เรียนนี่แหละ 5555 (หลังๆไม่ค่อยมีละ เบื้องบนเอาข้อสอบกลางมาสอบ แถมไล่ครูที่กั๊กสอนพิเศษออกอีก แต่ก็ยังมีบ้างตอนนี้)

ส่วนโกงข้อสอบ ที่เจอนี่มีทั้งส่งแชทคำตอบในไลน์ ยันเอาโพยแจกเลย 5555 โจ่งแจ้งกว่าในหนังอีก ยกเว้นคาบฟิสิกส์ ครูฉีกข้อสอบบทิ้ง สอบใหม่ทั้งห้อง เหอๆ

อ้อ ส่วนแป๊ะเจี๊ยะ เคยโดนตั้งแต่ป.1จนจบม.6จ้า ใครจ่ายเยอะ ได้เกือบๆอภิสิทธิ์ชนเลย สมัยสอบติดม.4 มีดราม่าเลย ใครไม่จ่ายสอบไม่ติด!!!!

ชอบประโยคของลินตอนใกล้ๆจบเรื่อง ต่อให้ขึ้นมหาลัยก็ลอกแบบเดิมไม่ได้ละ เพราะข้อสอบเป็นแบบเขียนหมด มันบ่งบอกผลเสียของการโกงได้ดีเลยนะ ชินกับการลอกคำตอบมานาน พอทำจริงก็ไม่ได้ หนังยังแสดงให้เห็นว่าสังคมไทยยอมรับการโกง ผลประโยชน์ส่วนตัว เศร้า

สาขาคณะที่เราเรียน ข้อสอบเป็นข้อเขียนหมด ไม่ต่ำกว่า 20 ข้อ เขียนในสมุดที่แจกเลย  ปล่อยของเต็มที่ สุดๆ

ส่วนตัวพึ่งไปดูตอนเที่ยง ชอบมาก นานแค่ไหนแล้วที่ไม่เห็นหนังไทย ลุ้นๆแนวๆแบบนี่
comment19:แน่นอนว่าคนที่เอาตัวเองยังไม่รอดอย่างเกรซก็ได้บากหน้าไปขอความช่วยเหลือจากลิน ซึ่งตอนนี้เหมือนจะย้ายโรงเรียนแล้ว? เพราะมีการกล่าวถึงว่า “อีกสองเทอม เอาตัวรอดกันได้ใช่ไหม?” นั้นเอง

: ตรงนี้คิดว่าเป็นเพราะลินไม่สามารถเปิดคอร์สเปียโนได้แล้วมากกว่าค่ะ ก็นางโดนจับได้แล้ว แถมโดนถอนจากนักเรียนทุน และถูกตัดสิทธิ์สอบชิงทุนไปเรียนต่างประเทศ ถ้าทำอีกทีนี่โดนไล่ออกแน่นอน
comment20:ประทับใจเรื่องนี้มากๆเช่นเดียวกันค่ะ ตอนแรกว่าจะไม่ดูแล้ว แต่เพื่อนชวนไปดูนนท์กุล 😍 ก็เลยไปดู 55555555
มีหลายประเด็นในเรื่องที่เราเคยผ่านมาแต่เน้นๆ ค่าน้ำชา แบบว่าตอนอยู่ม.4 เข้าโครงการพิเศษรร หนึ่ง คือเราก็สอบติดไม่ได้ในตอนแรก แต่เราได้ที่สำรองเราซึ่งคะแนนต่อจากที่สุดท้ายของคนที่ได้ลำดับสุดท้าย ซึ่งตอนมอบตัว ก็มีคนสละสิทธิ์ออกก็มากพอดีจะเรียกลำดับสำรองเข้าแทน ถ้าเรียกปกติแล้วเราก็ได้ แต่ รร ให้คนที่ยื่นเงินหรือเส้นใหญ่เข้ามีโอกาสมากกว่า แต่แม่เราก็อยากให้เรียนเนอะ ก็ต้องยอมจ่ายเช่นกัน แต่ไม่ได้เยอะ เหมือนว่าที่ไกลมาจ่ายมากไรงี้ ซึ่งมีคนได้คะแนนต่อเรา ถ้าเรียกตามลำดับเค้าก็ได้เข้าเรียน แต่เขาไม่ยอมเสียตัง บ้าๆนี้ นั้นแหละ เรานี้รู้สึกเหอะๆตรงในซีนในหนังผอ. พูดว่า "นี้คือเงินค่ารักษาบำรุงรร" ซึ่งตอนเขียนใบเสร็จตอนจ่ายตังค์ให้แม่เรานี้ก็เขียนแบบนี้เลยยยย 🙄
ปล. ครูประเภทที่ถ้าไม่เรียนพิเศษด้วย ไม่ได้คะแนนไม่ได้เกรด 4 นะ เกลียดมากกก ทั้งในห้องเรียนก็ไม่รู้เรียน สอนข้างนอกก็ใช่ว่ารู้เรื่องนะ เห้อออ 😫
comment21:ขอเสริมเรื่องสอบทั่วโลก มีนะคะ แต่ข้อสอบมันไม่ได้มีชุดเดียว แต่ก็มีการโกงแบบนี้เกิดขึ้นจริงๆ และประเทศที่ไปโกงมาก็ได้ข่าวว่าเป็น ออสเตรเลียจริงๆ ส่วนคนที่ได้ข้อสอบมาก็อยู่ในเอเชียจริงๆ ซะด้วย 

ลองหาข้อมูลของการสอบ CFA ดูนะคะ^^

เพียงแต่ไม่ได้ทำแค่ 2 คน แต่ทำเป็นกระบวนการ และไม่ได้ทำในคนเยอะขนาดนี้
comment21-1:น่าจะเป็นข้อสอบ SAT หรือเปล่าครับ คนที่เคยสอบ SAT พอดูเรื่องนี้จะรู้ทันที ด้วยตัว Format ของข้อสอบ part และวิธีแบ่งเวลาพัก
comment21-2:ในเรื่องเลียนแบบ SAT มาเลยค่ะ ตั้งแต่บัตรสอบจนกระทั่ง Format ในการสอบ ที่มีเบรกระหว่างพาร์ท แต่จริงๆข้อสอบมีหลายชุด สลับข้อกันน่ะค่ะ 

เรื่อง Timezone เคยได้ยินของหลายสนามแล้วตั้งแต่พวก Toefl 
[Spoil] คลิกเพื่อดูข้อความที่ซ่อนไว้แต่จดออกมาเป็นข้อๆแบบในหนังไม่ได้หรอกค่ะ ข้อมันไม่รันตามนั้น
comment22:ชอบมากๆ ค่ะ เขียนได้ดีมาก วิจารณ์ได้ตรง นี่กำลังจะมีลูกเลย จะได้ระวังและเตรียมตัวโลกการศึกษาให้ลูกได้ถูก ชอบเรื่องนี้ค่ะ ยังไม่ได้ดู ตั้งใจจะอ่านจากสปอยค่ะ จะได้เข้าใจมากขึ้น (เน้นไปเก็บรายละเอียดเพิ่มในโรง) ส่วนเรื่องการศึกษานั้น ตรงใจเรามากๆ ค่ะ เราไม่ได้เรียนพิเศษเลย ตอนมัธยมปลาย เพราะที่บ้านไม่มีเงิน เพื่อนเรียนหมด 5555 เลยต้องดิ้นรน เอาโควต้าให้ได้ ติดที่ไหนก็ได้ แต่ต้องติด เพราะเพื่อนติดหมดแน่นอน กลัวเป็นต้วประหลาด พอมาคิดตอนนี้ ไปเรียนอะไรก็ไม่รู้ ไม่อยากเรียน แค่กลัวอายตอนเด็กๆ แย่จัง *_*  จะเก็บประสบการณ์ไว้สอนลูกค่ะ
comment23:ไม่รู้นะแต่รู้ว่ารักลินมาก  แถวหน้าเลยหน้าน้องลินเต็มตามาก
comment24:หนูเคยเสียเงินหลายหมื่นกับการเรียนพิเศษเพื่อได้เข้าเรียนในสบาบันอุดมศึกษาที่เด็กอีสานอยากเข้ามากที่สุด แต่สิ่งที่หนูทำคืออยากให้พ่อแม่ภูมิใจที่ลูกได้เข้าเรียนในสถาบันดีๆมีชื่อเสียง ตอนนั้นกดดันมากๆกลัวไม่ติด กลัวเค้าผิดหวังในตัวหนู เพราะเป็นเด็กเรียนไม่เก่ง โดยเฉพาะคำนวน ซึ่งจากการได้ทำข้อสอบเก่าแล้ว คือมันยากมากๆ ทำไม่ได้สักข้อเลย พอวันสอบจิงๆก้อเปนแบบนั้น และคิดว่าคงไม่ติดแต่ก็ติด ง่ายๆ ติดแบบงงๆ สุดท้ายก็ต้องสละสิท เพราะพ่อไม่ชอบในคณะที่หนูเลือก เฟลมาก ตั้งใจมาก...
comment25:ชึทและข้อสอบจากการเรียนพิเศษกับครูในชั้นเรียน คือการสอนวิชา การคอรัปชั่นขั้นพื้นฐานให้กับเด็ก โดยมีผู้ปกครองเป็นผู้สนับสนุน
comment26:มันก็ยังงี้หละครับ ประเทศไทยอะไรก็ได้
comment27:ขอบคุณมากครับ กระทู้ทรงคุณค่าอีกหนึ่ง...
comment28:ดูหนังแอบเชียร์ให้แบงค์กับลินรักกัน   นึกว่าตอนจบแบงค์จะเรียกลินมาบอกชอบ5555
comment28-1:เหมือนกันเลย แต่เรานึกว่าจะชวนมาเปิดสถาบัตรกวดวิชาแทน 5555
comment28-2:คห 28-1
จะบอกว่าตอนที่แบงค์พูดเรื่อง gat pat นี่เราก็ยังโลกสวยว่าคงหมายถึงเปิดสถาบันกวดวิชามั้งงงงงงงง 
พอเห็นหน้าลินเท่านั้นแหละ ... จุกเลยค่ะ คงเจ็บปวดมากที่เห็นแบงค์เข้า Dark Side
comment28-3:คิดว่าจะชวนมาเปิดกวดวิชาเหมือนกัน 55555
comment28-4:เราแย่มากอ่ะ คิดว่าเรียกมาทำมิดีมิร้าย ไม่ก็เรียกมากระทืบ โทษฐานเพราะลินทำลายชีวิตนาง 5555555
comment29:เราชอบที่คุณพูดถึง การเฉลยข้อสอบ หลังสอบเสร็จแล้วนะ ในประเทศที่เจาเจริญๆ แล้ว หลังสอบเขาสามารถเผยข้อสอบได้ทันที เขามีเฉลยส่งมาให้อ่านทุกปี แต่ก็แปลกนะ บ้านเราเก็บเป็นความลับ แต่ไหง๋กวดวิชา เอาออกมาสอนเด็กได้ตลอด หรือที่เพราะไม่เอาออกมาเนื่องจากค่าน้ำร้อนน้ำชาที่กวดวิชาต้องจ่ายในการเอาข้อสอบออกมา
comment30:ปรบมือให้เลยครับ วิเคราะห์ได้ดีจริงๆครับ
comment31:เท่าที่อ่านนี่ลินนี่เลวมากเลยนะแบบ ชวนแบงค์โน้มน้าวเขามาทำ ละตัวเองมายอมรับสวยๆตอนจบ ละแบงค์โดนอะไรไปบ้างเพราะนางอะ ถึงแบงค์จะผิดที่ตัดสินใจโกงด้วยแต่ถ้าลินไม่ไปชวนเขาลงเหวไรแต่แรกชีวิตเขาก็ไม่พังมั้ยอะ ต้องไปดูละจะได้อินกว่านี้ นี่ขนาดแค่อ่านนะ555555
comment31-1:คิดเหมือนกันเลย เราว่าลินเป็นคนเห็นแก่ตัวมากนะ คือเป็นคนที่พยายามอยากเป็นคนดี โดยที่ไม่สนใจอะไรเลยว่า ผลของการกระทำของตัวเองมันจะมีใครได้รับผลกระทบบ้าง ตอนเดินออกมาจากโรง เรางี้เครียดเลย มันหม่นๆเศร้าๆ แอบอินมาก ว่าเป็นเรื่องจริง ออกโรงมาหันไปถามแฟน เธอๆแล้วเด็กๆคนอื่นๆที่ไม่ได้ร่วมขบวนการโกงที่สอบรอบแอคติกรอบเดียวกับลิน เขาจะโดนยกเลิกผลการสอบรึเปล่า
comment31-2:อย่าไปโทษนู้นโทษนี่เลยครับ
ทุกคนก็มีส่วนผิด
ท้ายที่สุด ทุกอย่างก็อยู่ที่เราอยู่ดี ว่าจะทำหรือไม่ทำ
comment31-3:31-1 ใช่ๆคนอื่นต้องมาเดือดร้อนกันเพราะการกระทำของลินอ่ะ ยิ่งที่เล่าว่าแบงค์โดนกระทื้บนี่แบบ เกินไป๊! ถึงขั้นเจ็บตัวอ่ะ


31-2 เราไม่โอเคแค่เรื่องถึงขั้นแบงค์โดนกระทื้บนี่แหล่ะ แบงค์ตัดสินใจทำก็จริงแล้วดูแต่ละอย่างที่คนอื่นกดดันแบงค์ดิ ไม่ได้บอกว่าไม่ผิด แต่เขาน่าสงสารมากกก ในขณะที่ลินทำเป็นไปรับผิดตอนจบแบบสวยๆ เอิ่มมม เราโลกไม่สวยอะค่ะ ใครมาทำแบบนี้กะเรานี่ไม่ยอมอ่ะ555555
comment31-4:หนังมันต้องให้จบแบบนี้ครับ ต้องให้จบให้โลกสวยโดยสื่อไปในทางว่าคนทำผิดย่อมได้รับกรรม ถ้าจบแบบอิงหลักความเป็นจริงรับรองโดนดราม่าแน่ว่าหนังชี้นำให้เห็นผลดีของการโกงข้อสอบ
comment31-5:ผมดูแล้ว ก็คิดตามนั้นครับ
comment31-6:31-4 ก็แค่แสดงความเห็นค่ะ ไม่ได้อยากเปลี่ยนตอนจบ เราหมายถึงถ้าเป็นเรายัยลินไม่รอดอะ โดนลินหักหลังขนาดนั้นไรงี้ ประเด็นคือเราอิน555555
comment31-7:ลินผิด แต่ก็มีคาวมคิดยอมรับผิดนะครับ จะไม่ให้โอกาสคนทำผิดที่ต้องการแก้ไขเลยหรือครับ 
ผมกลับมองว่า คนเคยทำตัวดี โดนกระทำ น่าสงสาร ก็จริง แต่ถ้ามีความคิดผิดผิด ยังไงก็เป็นคนเลวนะครับ
comment31-8:คห. 31-7 งั้นควรแก้ไขเรื่องที่เข้าไปป่วนชีวิตคนอื่นก่อนครับ 

นึกจะโกงก็ลากเพื่อนดีๆมาโกงด้วย ตอนสุดท้ายต่อมศีลธรรมแตก ก็หักหลังเพื่อนทุกคน ทิ้งเพื่อนไว้กลางทาง เดินสวยๆไปสารภาพ พร้อมวลีคมๆสอนคนดู 

ไม่อินกับศีลธรรมขึ้นๆลงๆครึ่งๆกลางๆของรินเลย
comment31-9:ลินก็ยื่นข้อเสนอให้แบงค์เอาเงินในส่วนของลินไปได้แล้วนะครับ และพยายามปรามให้หยุดคิดโกงนะครับ คือ โอกาสที่คนผิดจะแก้ไขตัวเอง มีไม่มากนะครับ

อีกอย่างที่ ลินโดนสอบสวน ก็ไม่แน่ว่า แบงค์เป็นคนไปฟ้องหรือไม่นะครับ
comment31-10:พูดแค่ไม่กี่ประโยคอะนะครับ ง่ายไป
comment31-11:31-4 งั้นพวกหนังแนว Heist นี่ก็โดนหมดสิครับ

พวกโอเชี่ยนอะไรแบบนี้น่ะ แต่ก็นั่นแหละ ที่นี่ไทยแลนด์
comment31-12:31-9 พูดง่ายไปมั้ยคะ อย่างนี้ถ้าเรากระทื้บคุณ แล้วไปมอบตัวกับตำรวจ แล้วเราก็กลายเป็นคนดีไปเลยงี้หรอคะเพราะเราสารภาพผิดสำนึก กลายเป็นนางเอกสวยๆ ในโลกความจริงไม่มีหรอกค่ะ ที่พวกคนคิดว่าลินสารภาพแล้วจบแบบสวยงามคือไม่จริงหรอกค่ะ เพราะนางเป็นนางเอกไง เลยดูเหมือนจบดี จบแบบไหนก็ไม่ดีแล้วล่ะ เพราะนางเป็นตัวตั้งตัวตีในความเลวของทุกคนในเรื่อง(ตั้งให้เกรซลอกข้อสอบอะ)
comment31-13:31-12 คุณก็ไปนอนเล่นในคุกดิครับ ^^
comment32:ชอบการแตกประเด็นแล้วสปอยล์หนังของ จขกท นะคะ คือมันกลับทำให้คนที่ลังเลว่าจะดูดีไหมอ่านแล้วตัดสินใจได้เลยว่าอยากไปดูมากขึ้นหรือไม่อยากไปดูเลย ถ้าหนังดีจริง เก่งจริง หนังมันจะทำรายได้ของมันเอง ถ้า จขกท แก้ไขบทความ เราอยากให้เพิ่มสปอยล์หรือประเด็นแนวคิดมากกว่าลบสปอยล์ค่ะ

เรายังไม่ได้อ่านทั้งหมด แค่อ่านคร่าวๆ รู้สึกว่าอยากไปดูมากกว่าเดิม อาจเป็นเพราะผ่านระบบการศึกษาไทยมามันเลยรู้สึกว่ามีส่วนร่วมในหนังเรื่องนี้
comment33:เนียะเพราะการศึกษาวิชาการมันเป็นแบบนี้ ถ้าผมมีลูกผมนี้ อยากให้เก่งดนตรี ร้องเพลง ศิลปะ ไปเลยอย่าเอาสายวิชาการ พ่อเจ็บมาเยอะแล้ว
comment34:ผมตีความคำบนป้ายโฆษณาที่เขียนว่า

"อนาคตแห่งการซักผ้า"

ว่าตอนที่แบงค์เห็นคำโฆษณานี้ เขาไม่ได้นึกถึงสิ่งที่เจ้าของโฆษณาต้องการนำเสนอ
comment35:
comment36:ไม่ว่าประเด็นไหนๆ มีกี่ล้านประเด็น แค่คุณท่องไว้ว่า ที่นี่ประเทศไทย มันจะตอบทุกประเด็นที่คุณถามทันที
comment37:ประเด็นแป๊ะเจี๊ยะ มีเรื่องเล่าชีวิตจริงไม่ใช้สลิง จากโรงเรียนป้บนภูเขา เรื่องเล่าว่าโรงเรียนจะมีโควต้าเรียนดี 75 คนทุกปีในการเลื่อนจาก ม 3 ไป ม 4 มีเด็กคนนึงผลการเรียนค่อนข้างดี แต่หลุดไปได้ผลอันดับที่ 77 78 นี่แหละ  ซึ่งทางบ้านเค้าค่อนข้างยากจนไม่มีปัญญาเสียค่าแป๊ะเจี๊ยะ ในการสอบรวมแน่ๆ (มีสอบรวมอีกครั้ง สอบภายใน กับสอบภายนอก)

ซึ่งสุดท้ายเด็กคนนี้ก็ไม่ติดอะไรเลย พ่อแม่เค้าก็เศร้านะร้องไห้กันใหญ่ เสียใจที่ไม่มีปัญญาส่งลูกเรียนแกบอกใส่บริจาคไปห้าหมื่นบาท เด็กก็เครียดเสียใจไม่ได้เรียนต่อ เสียใจที่ต้องจากเพื่อนๆ

ขณะที่พวกเด็กแบบเรียนกลางๆขี้หมูขี้หมาใส่เป็นแสน ยิ่งพวกผลการเรียนแย่ นิสัยเกเรแต่บ้านรวยไงยัดกันไปสี่ห้าแสน เดินเข้าต่อ ม ปลายกันสบายใจ

สุดท้ายเด็กคนนั้น เอนท์ติดแพทย์ คนเก่งอยู่ที่ไหนก็เก่งคับ
comment37-1:อ่านแล้วขนลุกเลยค่ะ ยินดีกับเค้าจริงๆ
comment38:โรงเรียนเราตอนม.ปลายฮิตมากเลยค่ะ ที่อ.จะเปิดคลาสสอนพิเศษเพิ่มเติม โดยเอาความรู้ บทเรียนที่จะสอน กั๊กไว้ แล้วไปสอนในคลาสพิเศษ สอบย่อย กลางภาค ปลายภาค ข้อสอบเหมือนแบบฝึกหัดในที่สอนพิเศษแบบทุกวรรค จะดัดแปลงนิดหน่อยตรงพวกคำนวณ ตัวเลข คือเราไม่ได้เรียน แต่เพื่อนเราที่เรียนเอาชีทมาให้ดู พอเห็นข้อสอบ แล้วเหว่อไปเลย  แล้วมีแต่วิชาหลักทั้งนั้นเลย เทอมนั้นโดนไปทั้ง ฟิสิก ชีวะ เคมี คณิต ในห้องนี้สอนแบบโคตรง่าย ให้อ่านเองบ้าง อะไรบ้าง กั๊กไปสอนในคลาสพิเศษกันหมดเลย ทำไมคนที่เป็นอาจารย์เขาถึงไม่มีจริยธรรม คุณธรรม จรรยาบรรณในอาชีพกันเลย
comment38-1:จริงค่ะ เคยเจอแบบสอนง่ายๆ เบสิค พื้นฐาน แต่ข้อสอบยากมาก
ไปเจอชีทพวกเรียนพิเศษ อ.ไปปล่อยของไว้เต็ม แนวข้อสอบเลย
comment39:ประเด็นที่1ของจขกท.เป็นเรื่องที่ประสบมากับตัวแบบจังๆตอนม.ปลายบอกเลยรู้สึกแย่และรังเกียจครูประเภทนี้ที่สุด 
นอกเหนือจากการไม่สอนเต็มที่ในห้องเรียนกั๊กไปสอนช่วงเรียนพิเศษแล้วยังมีหน้ามาพูดในห้องเรียนอีก
'....คนที่เรียนพิเศษกับผมก็เรียนแล้วเนอะ' อันเนื่องมจากก่อนหน้านั้นเราและเพื่อนๆหลายคนพากันเลิกเรียนพิเศษกับครูคนนี้
Heก็เลยพยายามทำเหมือนเอาคืนด้วยการกั๊กการสอนในห้องให้รู้ว่าพวกคุณจะเสียใจถ้าไม่ไปเรียนพิเศษกับHe
ผลสุดท้ายคือถึงขั้นรวมตัวกันไปที่ฝ่ายวิชาการของโรงเรียนเพื่อเปลี่ยนครูผู้สอนรายวิชานั้น
สุดท้ายโดนรองฝ่ายวิชาการประนีประนอมให้ครูสอนต่อจนจบเทอม แต่บรรยากาศในห้องเรียนมันเปลี่ยนไปแล้ว
เราที่เหมือนจะเป็นแกนนำในตอนนั้นโดนหมายหัว มีหลายเรื่องทั้งในห้องเรียนและห้องสอบที่โดนปฏิบัติแบบไม่แฟร์
วันนี้มองกลับไปไม่เสียใจที่ทำแบบนั้นถึงจะโดนมองว่าก้าวร้าวอะไรก็ตามแต่
ถ้าไม่สู้เค้าก็ได้ใจว่านักเรียนไม่มีปากมีเสียงต้องยอมรับความอยุติธรรมจากหัวโขนที่เค้าใส่
comment40:เรื่องเรียนพิเศษกับอาจารย์ที่สอนวิชานั้นๆ แล้วข้อสอบออกมา
ตรงเป๊ะๆ บอกเลยว่าเรื่องจริง เจอมากับตัวเอง

เรียนพิเศษภาษาอังกฤษกับอาจารย์ อาจารย์เอาข้อสอบย้อนหลังมาติว

แล้วตอนสอบก็ออกตรงเป๊ะๆ ทุกข้อเลย
comment41:คนบางคนทุจริตโดนที่ยังนึกว่าเราทำถูกต้องตามระบบแล้ว มีเยอะเยะเลย
comment42:ผมมองอีกมุมนะ...ไม่มีระบบการศึกษาไหนเหมาะกับทุกคน..

ไม่ใช่ทุกคนที่ Success ในระบบการศึกษา....

แต่ก็ไม่ใช่ทุกคนที่ Fail จากระบบการศึกษา...

หากจะกล่าวโทษ ระบบการศึกษา ล้มเหลว..

คงประมาณว่า ระบบการศึกษามันคงล้มเหลวมาทุกยุคทุกสมัยแน่ๆ....

ผมว่าเพราะทุกคนในระบบการศึกษา มีส่วนทำให้ล้มเหลวเองต่างหาก..

เราควรมองตัวเราเองว่า..เราล้มเหลว แล้วโทษ ระบบการศึกษา...

หรือ...ระบบการศึกษาล้มเหลว แล้วเราเป็นผลของมัน..

ถ้าเราเลิกโทษนั่นโทษนี่...แล้วมาแก้ไขตัวเอง...

ระบบการศึกษาไหน..ก็ไม่ล้มเหลวหรอกครับ..

คิดต่างครับ..หากไม่ถูกใจ ขออย่าดราม่าใส่ผม..
comment43:แปะๆ
comment44://ชอบบทความท่อนนี้ของ จขกท. มากค่ะ เขียนได้ดีมาก 

// ขอบคุณ จกขท ที่แบ่งปันเรื่องราวดีๆให้เราได้คิดต่อกันอีก

เราไปดูแบบไม่ดูตัวอย่างหนัง 

ได้ยินมาบ้างว่ากระแสดี ตัวละครเล่นดี ทั้งที่ ฉายเมื่อวันพุธ 2 ทุ่ม

เราไปดูวันพฤหัสตอนเย็น แค่เช้าวันพฤหัสที่หนังเข้าคนก็พูดถึงกันแล้ว

พอไปดูแล้วรู้สึกว่ามันสุดจริงๆ ให้คะแนน 9/10

อาจจะเป็นเพราะหนังประเภทนี้ที่ตีแผ่เรื่องราวของสังคม

ยังไม่ค่อยมีในบ้านเราเท่าไหร่

และตัวบท องค์ประกอบภาพ การตัดต่อเสียงและภาพ ทุกอย่างมันทำได้อย่างลงตัว

แม้ว่าบทจะมุ่งประเด็นไปเรื่องการโกงข้อสอบอย่างเดียว

แต่เชื่อว่ามันสะท้อนได้หลายเรื่องมากในบ้านเรา

ตัวเราเองปวดฉี่มากอยากลุกไปห้องน้ำ ยังต้องทนไว้เป็นชั่วโมง

มันลุ้นแบบทุกวินาทีจริงๆ ตอนจบก็หักมุม แต่ก็ต้องจบในแบบที่มันจะเป็น

ถึงแม้จะจบไปดื้อๆก็ตาม

เราเลือกไม่ได้ครับว่าเราจะเจอคนทำเลวใส่เราตอนไหน 

แต่เรา "เลือก" ได้นิครับว่าเราจะทำอะไร 

การที่เห็นคนอื่นเลว ใช่ว่าเราต้องเลวตามซะหน่อย

ไม่ว่าใครก็เคยผิดพลาด ไม่ว่าใครก็เคยทำเรื่องที่เลวร้าย

การกล่าวผ่านความผิดพลาด คือ

การเรียนรู้และยอมรับถึงความผิดพลาดของตัวเอง ถึงสิ่งที่เกิดขึ้น ถึงสิ่งที่ได้กระทำลงไปแล้ว

ไม่มีใครแก้ไขอดีตได้ ไม่ว่าผมหรือคุณ

เราล้วนแต่เป็นผลผลิตที่เคยผิดพลาด เราล้วนแต่มีความหลัง

แต่สุดท้ายแล้ว เราต้องเรียนรู้ถึงการไม่กลับไปทำซ้ำใหม่

คุณ...คือคนที่เป็นคนเลือกทางเดินและการตัดสินใจเป็นของตัวเอง
comment45:เอาจริงๆคือเหมือนชีวิตโดนโกงมาตั้งแต่เกิดแล้ว เกิดมาต้นทุนชีวิตไม่เหมือนกัน ฐานะต่างกัน โอกาสก็ไม่เท่ากัน 

ในการสอบเข้าโรงเรียนนึงเนี่ยมันจะมีความเหลื่อมล้ำของสิทธิที่นักเรียนทุกคนควรจะได้อย่างเท่าเทียมกัน อย่างเช่น ไอ้คนนี้เป็นญาติครูคนนึงในรร.นี้ก็จะได้สิทธิพิเศษไปหรือบางคนรวยหน่อยก็พ่อแม่ก็จัดการยัดเงิน

(ในฐานะที่เป็นทั้งคนโกงและถูกโกง)  ''ต่อให้คุณโกงมันก็จะมีคนโกงกว่าคุณอยู่ดี''

เราจะยกตัวอย่างกรณีเรียนพิเศษกับอาจารย์จากสถาบันนั้นๆเพื่อที่จะได้รู้แนวข้อสอบของโรงเรียนนั้นๆต้องเสียเงินหมดไปเป็นหมื่น นั่งเรียนนั่งอ่านหนังสือวันเสาร์-อาทิตย์เกือบทั้งวัน เรียนแทบตายสุดท้ายก็โดนพวกยัดเงินที่ไม่ต้องไปลงทุนเรียนพิเศษให้หัวหมุน นั่งนอนตีพุงเล่นเกมส์ในวันเสาร์-อาทิตย์ตัดหน้าแย่งที่ไปอยู่ดี และบางทีก็จะมีพวกเหล่าญาติของครูที่อยู่ในรร.ได้สิทธิไป

เราโกงที่ไปเรียนพิเศษกับครูในรร.นั้น แต่เราก็ถูกโกงจากพวกเด็กเส้นหรือเด็กที่ยัดเงินอยู่ดี
comment45-1:จริงๆผมไม่ค่อยเห็นด้วยกับแนวคิดที่ว่า คนอื่นมีมากกว่า = โกงตั้งแต่เกิด เท่าไร ไม่อย่างนั้น คุณก็เห็นว่าคนอื่นโกงคุณไปซะหมดในทุกๆเรื่อง
ตัวอย่างเช่น คุณอ่านหนังสือแทบตายแต่ก็เข้าใจบทเรียนได้ไม่หมดเลย กับ มีคนอีกคนนึงที่เอาแต่เที่ยวเล่นแต่เป็นอัจฉริยะในด้านนั้นๆ มาอ่านเอาวันสองวันสุดท้ายสอบได้เกือบเต็ม แบบนี้ธรรมชาติโกงคุณรึเปล่า? โกงให้เขาเกิดมาเก่ง ก็ไม่ใช่อีก ถ้าจะพูดเรื่องรวยจนนี่ อยากให้พูดในเรื่องของ "อางนิสงค์ของคนรุ่นก่อนหน้า" มากกว่า เพราะ บรรพบุรุษ(พ่อแม่,ปู่ย่า หรือรุ่นก่อนหน้านั้นอีก) เขาทำไว้ดี เหลืออะไรไว้ให้หลานใช้เยอะ ดังนั้นถ้าเขาเลือกทางสบาย ใช้เส้น ใช้เงิน ให้มองว่าพวกเขาจะทำลายตัวเองในที่สุด เพราะในที่สุดพวกเขาก็จะทำอะไรไม่เป็น เลวร้ายน้อยสุดๆ ก็อาจจะไม่ได้เกิดขึ้นกับตัวเขา แต่อาจจะเกิดขึ้นกับลูกหลานเขา เพราะเขานั่นแหละ ใช้เงินหมด ไม่มีปัญญาหาเงิน

เรียนพิเศษอย่างน้อยคุณก็ได้ความรู้ตกที่ตัวคุณเอง อันนี้ไม่น่าจะผิดอะไรเลย
ผิดที่อาจารย์มากกว่า กั๊กบทเรียนไว้ได้ยังไง ไม่มีความเป็นครู

ปล. แก้ไข คนที่ผมพูดถึงมันมีอยู่จริงๆ ในหลากหลายสายอาชีพ คนที่เขาไม่ต้องพยายามอะไรเลยมากเลย เขามาทำแปปเดียว เขาก็เป็น เขาก็เก่งล้ำหน้ากว่าคุณที่พยายามตั้งนาน
comment46:หนังมันมีซับ Eng ขึ้นให้มั๊ยอ่ะค่ะ
comment46-1:มีค่ะ
comment47:ผมมองว่า การศึกษาภาคบังคับ อ่านออก เขียนได้ บวกเลขเป็น ก็น่าเพียงพอแล้วสำหรับการบังคับ

แต่สมัยนี้ภาคบังคับ ก็ไม่รู้เอาอะไรยัดกันไปนักหนา ใช้ก็ไม่ได้ใช้
เหมือนกลายเป็นการศึกษา ที่บีบคั้นเเพื่อคัดกรอง เอายอดมนุษย์ไม่กี่ประเภท
ไม่ได้เป็นการศึกษา เพื่อเป็นพื้นฐาน ในการสร้างและพัฒนาให้เกิดความมั่นคงในชีวิต

คุณต้องเป็น ยอดมนุษย์เท่านั้น คุณจึงมีชีวิตรอด.......เหรอ???
ไม่ใช่!!!....คุณเป็นอะไรก็ได้!!!!!
ขอแค่ชอบมัน มีความสุขกับมัน มันก็จะเกิดความขวนขวาย ใฝ่หา รู้จริง เชี่ยวชาญ  
ยิ่งในสมัยนี้ช่องทางเพียบ  ยังไงก็ไม่ใส้แห้ง!!!

ยิ่งกระจุก ยิ่งแข่ง ยิ่งผิดเป้าหมาย 
และพอผิดเป้าหมาย สิ่งที่ควรจะให้ความสำคัญมันก็ไม่สำคัญ

คอนเน็คชั่น ดันมาหาในหนังสือเรียน???
comment47-1:สังคมมนุษย์คือปีระมิด

อยากอยู่ตรงไหนละครับ

นั่นคือสิ่งที่พวกเค้าคิดกันครับ

เรื่อยๆ ทั่วๆไป อะไรก็ได้ ใครก็ทำได้ มีเยอะ ก็เหมือนพวกฐานปิระมิด

ส่วนสิ่งที่ทำได้ยาก มีน้อย ก็อยู่ยอดปิระมิด

มันก็ไม่เสมอไปหรอกครับ แต่ผมว่าทุกคนยอมรับครับ ว่า

ยอดปิระมิด มันไม่ได้อยู่ตรงนั้นได้โดยไม่ทำอะไร หรือทำอะไรที่คนทั่วไปก็ทำได้

คุณเคยได้ยินไหมครับ ความยุติธรรม ไม่มีในโลก

ประโยคนี้ คือ ความสัจจริง

ซึ่งผมก็ไม่ได้ชอบหรอกครับ แต่ต้องรู้จักอยู่รอดครับ
comment48:อยากดูเรื่องนี้มากเลย ต้องรีบแล้วเรา
comment49:[Spoil] คลิกเพื่อดูข้อความที่ซ่อนไว้ส่วนหนึ่งของหนังที่น่าสนใจคือ เสื้อที่นางเอกใส่ตอนดูนาฬิกาที่โรงแรม เป็นเสื้อที่สกรีนคำว่าMaking it Happenด้านหลัง ประจวบเหมาะกับฉากที่นางเอกตัดสินใจได้พอดี เราว่าจังหวะมันเหมาะมากๆ มันช่วยกระตุ้นอารมณ์ได้ดีเลย เป็นฉากที่ละเอียดดี เว้นซะแต่เราจะคิดมากไปเอง555555
comment49-1:เราว่าหนังใช้สัญลักษณ์หลายที่เลยค่ะ 
[Spoil] คลิกเพื่อดูข้อความที่ซ่อนไว้อย่างตอนลินแบงค์ที่อยู่บนสะพานลอยตอนกำลังตัดสินใจว่าจะไปไม่ไป ก็มีไฟถูกผิดไว้อยู่
comment49-2:ชอบเหมือนกัน ที่หนังใส่สัญลักษณ์เล็กๆน้อยๆไว้ให้ตีความ แสดงได้ถึงความเข้าใจและความละเอียดของทำหนังเลย
comment50:เห็นต่างคับ ผมมองว่าที่ลินบอกว่าอีก2เทอมเอาตัวรอดได้ใช่ไหมเพราะลินไม่อยู่ในสถานะที่จะให้ความช่วยเหลือได้แล้ว เนื่องจากโดนเพ่งเล็ง

พ่อลินขอร้องกับ ผอ ให้ลูกตัวเองได้เรียนต่อ จึงไม่เมคเซ้นที่ลินจะย้าย รร คับ
comment51:อยากให้ลองทำหนังในมุมการโกงของผู้ใหญ่บ้าง ถ้ากลับกันเป็นผู้ให้ผู้ใหญ่แสดงหละ ทั้งในทุกๆสถานที่มีการโกงการคอรัปชั่นกันเกิดขึ้นอยากรู้ว่ามีปัจจัยอะไรบ้างที่เป็นเหตุผลในการคอรัปชั่นโกงกิน หนังแสดงถึงมุมมองของเด็ก แต่ถ้าหนังที่จะแสดงถึงมุมมองของผู้ใหญ่บ้างก็คงจะดี
comment52:ชอบหนังเรื่องนี้มาก แบบใครมาถามว่าสนุกมั้ย จะอวยไส้แตกให้ฟัง 555 ชอบกระทู้นี้มาก เหมือนมีคนมาชวนคุยหลังดูหนังจบ ชอบประเด็นในหนัง และเห็นด้วยกับจขทก.ทุกอย่าง บางจุดทำให้เราได้แตกประเด็นเพิ่มด้วย ขอบคุณค่ะ แต่ลินไม่ย้ายโรงเรียนนะ เพราะผอ.ก็ให้เรียนต่อ ข้อแม้คือตัดทุน สุดท้ายคือชอบตอนจบที่ตัดไปแบบนั้น เรารู้สึกว่ามันคอมพลีท และเหมาะที่จะจบไปแบบนี้จริง ๆ ไปดู 2 ชม. แต่รู้สึกว่าเร็วมากเลยค่ะ กดดัน ลุ้นจนนั่งไม่ติดที่กันเลยทีเดียว
comment53:ขนาดคนเป็นอาจารย์ยังจ้างคนอื่นทำผลงานเลยแล้วจะไปหวังอะไรกับระบบการศึกษาไทย
comment53-1:จ้างทำยังไม่เท่า ให้เด็กทำงานแล้วก็เอาผลงานเด็กไปนำเสนอ เพื่อเลื่อนขั้นนะ เห็นมาแล้ว
comment54:ขอบคุณค่ะ ละเอียด ชอบมาก 
เราชอบอ่านสปอยส์ 555+ และขอบคุณข้อมูลเพิ่มเติมด้วย 😁
comment55:เราไม่ได้ดูหนังไทยดีๆแบบนี้มานานแล้วค่ะ 
ชอบนะคะ ยิ่งช่วงหลังๆเครียดมากกหัวใจจะวาย
แต่ก็แอบเสียดายตอนจบอยู่ และก็น่าจะดันตัวละครแบงค์อีกนิดค่ะ
ไม่รู้เราคิดไปเองคนเดียวรึเปล่านะ แต่แอบรู้สึกว่านางเอกเล่นแข็งอยู่คนเดียว
comment56:ตอนแรก ฉากที่แบงค์ชวนลินให้มาโกงข้อสอบแกทแพท
แวบแรกเลยหวังในใจว่าแบบ แกล้งพูดแล้วชวนให้มาสอนเด็กกัน 
พอต่อมาก็เอ๊อ คงแบบลองใจอะไรประมาณนั้น 

แต่สรุปแล้วก็ไม่ใช่ ชวนมาโกงด้วยกัน ชวนก็แล้วล ขู่ก็แล้ว
ฉากนี้มันก็ทำให้เห็นนะ ว่าคนดีมันก็เหนื่อยนะ ถ้าบีบคั้นมากๆ มันก็เปลี่ยนไปได้เหมือนกัน 
แต่ชอบตรงที่ ถึงมันจะไม่ได้จบแบบที่หวังลึกๆ แต่หนังก็ยังแสดงให้เห็นแบบที่จขกท.บอก
ว่าสุดท้ายแล้วมันก็อยู่ที่ตัวเรา ถึงแม้ว่าสังคมจะบีบคั้นแค่ไหน

ถ้าจบแบบที่เราคิด มันก็ดูเป็นอุดมคติ เราเลยค่อนข้างชอบตอนจบของเรื่องมากๆ ถึงจะจบแบบแสดงให้เห็นว่า ถ้าโดนสังคมบีบมากๆมันเปลี่ยนไปได้ แต่ก็ยังแสดงให้เห็นชัดๆว่า มันอยู่ที่ตัวเราและครอบครัวที่คอยซัพพอร์ต 

เอ้อออ แล้วก็ชอบการวางคาแรคเตอร์พ่อของลิน มันทำให้เรารู้สึกว่าถึงแม้จะพยายามใช้เหตุผล แต่มันก็มีโกรธมีตวาดได้เหมือนกัน แต่ก็กลับมาใช้สติและพูดดีๆ ไม่ตีตราลูกในความผิดที่ทำและยังซัพพอร์ตลูกเช่นตอนที่ไปรับที่สนามบิน 
พอถึงจุดนั้นจริงๆ ลูกก็เข้าใจหมดนะว่าทำไมพ่อถึงทำแบบนั้น
comment56-1:ชอบตอนที่[Spoil] คลิกเพื่อดูข้อความที่ซ่อนไว้พ่อลินไปนั่งกับลูกก่อนเข้าห้องตอนสุดท้ายอะค่ะ แล้วก็รอหน้าห้อง
ทำให้รู้สึกว่า เวลามีปัญหา ทำผิดมามากแค่ไหน ก็มีพ่อเนี่ยแหละ ที่คอยเป็นกำลังใจอยู่ข้างๆ 
ครอบครัวมีส่วนในการตัดสินใจเลือกทางเดินชีวิตของคนคนนึงจริงๆ

//อินมาก เพิ่งมีปัญหา แล้วเรื่องเกินกำลังเรา ต้องให้พ่อช่วย พ่อไม่ถาม ไม่ว่าอะไรเลย
แค่พูดสอนไม่กี่ประโยค น้ำตาร่วงเลยจ้า
comment56-2:คิดเหมือนกันเลยค่ะ นึกว่าจะลองใจลินเฉยๆ แต่ยิ่งพูดยิ่งหน้าจริงจัง ตัดภาพกลับมาที่ลินหน้าแบบ... ฉันทำเพื่อนเปลี่ยนไปขนาดนี้เลยหรอ หูย เราน้ำตาแตกเลยค่ะ
comment57:จขกท อินมากเลยนะเนี่ย
แต่ผมเห็นเเหะกับประเด็นที่เสนอ
น่าจะเจอหรือได้ยินกันมาทุกคน
comment58:ขออกความเห็นเรื่องระบบการศึกษาหน่อยนะครับ อันนี้เป็นความเห็นส่วนตัวถ้าไม่ถูกใจใครก็ขอโทษด้วย

ผมคิดว่าปัจจุบันนี้ การแบ่งระดับห้อง มันทำให้เกิดการแบ่งแยกชนชั้น ในที่นี้คือการเลือกคบเพื่อน
เข้าใจอยู่ว่าการคบคนก็เหมือนสำนวน คบคนพาล พาลพาไปหาผิด แต่... ในวัยเด็กผมคิดว่าไม่มีใครที่พาลมากๆใช่ไหมครับ ทางโรงเรียนก็ต้องปลูกฝังจิตสำนึกที่ดีให้กับนักเรียนอยู่แล้ว 
เท่าที่เห็นเด็กกลุ่มที่เรียนดีก็อยู่ห้องที่ดีกันหมด แล้วห้องอื่นๆล่ะครับ มีไว้เพื่อจ่ายค่าบำรุงรักษาโรงเรียนเป็นเทอมๆไปหรอครับ
ส่วนตัวคิดว่าการคละเด็กแบบทั้งเรียนดีและไม่ดีรวมกันในหนึ่งห้อง น่าจะโอเคกว่า ในเรื่องการช่วยกันเรียน ไม่ใช่ว่าคนเรียนดีก็ดีต่อไป ส่วนคนเรียนพอได้ หรือไม่ได้เลยก็จมอยู่แบบนั้น แล้วสัดส่วนเด็กแบบไหนเยอะกว่ากันล่ะครับ
ประสบการณ์ตรงผมเคยเจออาจารย์ที่คิดแบบนี้ แล้วก็พูดดูถูกพวกเด็กๆที่ไม่ใช่ห้องเรียนดีที่ทางโรงเรียนจัดไว้ ผมว่ามันไม่โอเคนะ คุณคิดแบบนี้แล้วตอนที่คุณไปสอน คุณจะไม่แบ่งแยกระดับการสอนหรอ

ส่วนเรื่องสถาบันใหญ่หรือมีชื่อเสียงก็จะมี Connection ที่ดีกว่านั้นผมว่าจริง คนส่วนใหญ่ถึงยอมที่จะจ่าย หลายๆที่ไม่ได้รับคนทำงานที่ความสามารถ แต่เน้นที่สถาบันเป็นหลัก แม้จะเป็นหัวหมา... แต่ก็ยังสู้หางราชสีห์ไม่ได้

เด็กทุกคนคืออนาคตของชาติ... ผลักดันคนเดียวจะทำให้ชาติดีขึ้นได้หรอครับ
comment58-1:แล้วถ้าเรามองกลับอีกด้านหนึ่ง

คุณเคยคิดไหมว่า เราจะมีเด็กที่ดีและเก่งมากกว่านี้ ถ้าไม่โดนเด็กที่เกเร ไม่สนใจเรียน ที่บ้านไม่ดูแล

ดึงลง

การถูกนำไปในทางไม่ดี มันง่ายกว่าทำความดี

ยิ่งในวัยเด็ก เด็กที่ห่าม กล้า มักจะทำสิ่งที่ไม่ดี และเพื่อนๆก็เห็นเป็นฮีโร่ซะงั้น

โรงเรียนมีผลเยอะครับ ยอมรับ ครูมีปัญหาจริง วุฒิภาวะไม่ถึง อายุน้อยเกินไป ใช้อารมณ์

แต่ทุกสิ่งอย่างมาจากครอบครัวเสมอครับ

ครูคุมเด็กไม่ได้ ลงโทษไม่ได้ เพราะ... ที่บ้านให้ท้าย ผู้ปกครองเอาเงินฟาดหัวครู เรียนพิเศษนอกเวลากับครูที่สอน ครูจะกล้าหือไหม 

เด็กเส้นเด็กฝาก มีปัญหากับเด็กคนอื่น พ่อแม่มาพบครู ครูกล้าหือไหมครับ 

เด็กเรียนเก่งมีปัญหา โดนไล่ออกเอาง่ายๆ

มันมาจากครอบครัวทั้งนั้น

เด็กที่มีเส้น เลยเป็นตัวเริ่มในการคุมไม่อยู่ของโรงเรียน

ปล ผมไม่ได้หมายถึงทุกคน
comment58-2:เรามองว่า ถ้ารวมห้อง เด็กเก่งจะถูกดึงลงให้เท่าเด็กอ่อน
เพราะครูจะสอนช้าลง เนื้อหาน้อยลง เพื่อทุกคนในห้องตามให้ทัน ทำให้เด็กเก่งไม่ได้พัฒนาเต็มความสามารถของเขา แต่ถ้าแยกเด็กอ่อนออกไป กลุ่มเด็กเก่งก็จะเรียนได้เต็มที่สมความสามารถ ส่วนกลุ่มเด็ดอ่อนก็ครูก็ยังคงสอนไม่เร็วมากเหมือนเดิมตามความสามารถเด็กเช่นกัน
อีกอย่าง การที่กลุ่มเด็กเก่งอยู่ด้วยกัน จะทำให้เกิดการแข่งขันการพัฒนาตัวเองตลอดเวลา เหมือนกันกับกลุ่มเด็กอ่อน ที่พออยู่รวมกันแล้วก็จะมีใครบางคนได้โอกาสเป็นที่หนึ่งที่สองบ้าง
แต่ถ้าเด็กอ่อนมารวมเด็กเก่ง เด็กเก่งจะชะลอการพัฒนาตัวเองเพราะคิดว่าแค่นี้ชั้นก็ที่หนึ่งแล้ว ส่วนเด็กอ่อนก็ยังคงอยู่อันดับท้ายเรื่อยไปก็อาจทำให้รู้สึกแย่กับตัวเอง
comment58-3:แล้วถ้ารวมเด็กอ่อนไว้ด้วยกัน เด็กอ่อนจะพัฒนายังไงเหรอครับ
comment59:แป๊ะไว้ก่อน เดียวมาอ่าน
comment60:ปัญหาทั้งหมด คิดว่าทุกคนคงรู้และเข้าใจกันดี ในรูปแบบรายละเอียดต่างกันออกไป 

 เราทุกคนยอมรับจนอยากจะมองและถามไปถึงผู้ใหญ่ ที่มีอำนาจในการจัดการปัญหา ว่าเขามองเห็นหรือทำเป็นมองไม่เห็น กับปัญหาที่มีอยู่ 

เคยดูคลิปหนึ่ง ในเวปของวิชาการดอทคอม
   มีดร.คนหนึ่ง กล่าวว่า ถ้าจะให้ประเทศไทยมีการเรียนรู้ในรูปแบบนี้นะ (ซึ่งเป็นแบบนี้มานานกว่า60ปี  ก็เห็นอยู่ว่าประเทศพัฒนาอะไรแค่ไหน ทำไมไม่ปรับปรุง)  คำว่าในรูปแบบนี้ ก็คือ แบบปัจจุบัน ครูสอนในห้อง และแต่ละ รร ออกข้อสอบแตกต่างกันไป แต่ละ รร จะมีครูเก่งต่างกัน 

ดังนั้น วิธีแกปัญหาที่ ดร.ได้บอกไว้และเราก็เห็นด้วย ว่ามันน่าจะแก้ปัญหาความเหลื่อมล้ำได้ดีเลย ก็คือ 
ให้มีครูสอนส่วนกลาง แค่ทีมเดียว ลงทุนครั้งเดียวคือ ทุก รร ต้องเรียนผ่านทีวี ข้อสอบมาจากส่วนกลาง 

จะทำให้ ทุกคนเรียนเหมือนกัน หลักสูตรเดียวกัน เนื้อหาเหมือนกัน ไม่ว่าจะอยู่ที่แห่งใด

กรณี เรียนวิชาแลป แต่ละ รร ก็มีอุปกรณ์ซึ่งถูกเซ็ทให้เหมือนกัน โดยครูที่อยู่ แต่ละ รร มีหน้าที่ในการดูนักเรียนอย่างใกล้ชิดอีกที  

เราคิดว่ามันดีนะ ถ้าจะพัฒนาสิ่งเหล่านี้ให้มันเกิดขึ้นจริง และพัฒนาระบบนี้ไปให้ดียิ่งขึ้น เนื่องจาก ระบบนี้ก็ยัลมีข้อเสียเช่น  เสียง หรือระยะภาพที่เด็กแต่ละคนในห้อง ได้รับต่างกัน  บางคนชอบเสียงดังบางคนชอบเสียงค่อย
comment61:ก่อนจะว่าอะไรอย่างอื่นต้องขอขอบคุณที่ทำให้เราไปเจอกระทู้นี้ก่อนไม่งั้นการไปดูหนังของเราในวันนี้คงไม่สนุกแน่

หาคนเม้าส์ด้วยพอดีงั้นเริ่มเลยละกันนะ 

ถ้าถามว่า เคยขอคนเก่ง ให้โกงข้อสอบไหม แบบส่งคำตอบบอกเลยว่าไม่เพราะ เราส่งกับเพื่อนที่หนังข้างๆในการสอบดนตรี

ที่อาจารย์ให้เขียนการเปลี่ยนแปลงของเครื่องดนตรีวงดนตรีแบบพวกวงปี่พาทย์ไรเงี่ย ให้ครบทั้ง 9 รัชกาล (ตอนปี 2016นะ)

เราจำไม่ได้ว่า ร.5 กับ ร.6 เพิ่มและตัดวงอะไรออกไป เลย สะกิดเพื่อนข้างๆ

แต่รู้ปะความติ๊สของทั้งเราทั้งเพื่อนคือ หันหน้าหากันแบบโต้งๆเลย แล้วถามว่า ทำได้ปะ มันบอกขอเขียนได้แต่ข้อจับคู่ไม่ได้

แต่เราได้ไง เลยแบบบอกว่าสลับข้อสอบปะ เราเลยเนียนทำข้อสอบร่วง อาจารย์ก็หันมาแหละแต่เราก็บอกหน้าอาจารย์กลับไป

อาจารย์ก็เดินตรวจต่อเราเลยให้มันหยิบมาให้ แต่คือแอบสลับแล้วนะ แล้วก็นั่งอ่านนั่งจำเลย ขอไหนที่เพื่อนไม่ได้เราก็แอบติ๊กไว้ 

ซึ่งพอครูบอก ใกล้หมดเวลาเราเลย สลับข้อสอบกับเพื่อนคืนความจริงมันตีแขนเรายื่นข้อสอบให้แบบหน้าด้านๆมากกกกกก

เราก็รับมาเนียนๆเนอะแล้วเขียนอันที่เว้นไว้ พอออกมาเช็คก็ เออ พอถูไถไปได้อยู่ที่ตอบไป สุดท้ายเลยได้คะแนน 18 เต็ม 20 

เหอะๆ ส่วนเพื่อนเราได้ 13 เราแบบ อะไรวะ-.- มันน่าจะดูเฉยๆอ่ะ แต่พอมีอะไรเราก็บอกนางนะ สมมติว่ามีคนถามแบบ

เพื่อนข้างหันมาถามว่าข้อนี้ได้ไหมตอบอะไรบอกเลยว่า แกะคำโคตรยาก 555

ตีแผ่ติวเตอร์ไทยอย่างที่เราลงติวเขามีข้อสอบไหม เขาเอาข้อสอบกลางภาคของครูคนหนึ่งมาให้เราทำก็ครูในโรงเรียนเนี่ยแหละ

แล้วเราก็เจอมัน ในข้อสอบกลางภาคจริงๆ #ข้อสอบกลางย้อนหลัง 3 ปีที่แล้ว

อาจารย์เขียนข้อใหม่อยู่ 3 ข้อ เท่าที่เราจำได้ ตอนสอบเสร็จเราเลยเกรียนไง

ครูคะ ที่ครูให้สอบนี้ข้อสอบเก่าใช่ไหมคะ ครูแกก็มองหน้าเราแล้วถามว่ารู้ได้ไง

เลยต้องไปว่า รุ่นพี่เขาบอกมาทำนองนี้ค่ะ 

หารู้ไม่ มีเฉลยเยอะเลย ห้องเราเป็นเหมือนห้องกิ๊ฟที่เด็กเก่งเยอะแต่พวกนี้ก็หวงวิชา

แต่เด็กเก่งหน้าห้องให้เด็กที่นั่งหน้า ด้านข้าง ด้านหลังลอก คะแนนพวกนางเลยออกมาดีสวยเริศ

ในขณะที่เรานั่งโง่จนจบ....ดีที่เขียนทัน

ประเด็น บุคคลากรไปเพียงพอ ตอนนี้บอกเลยว่าประเทศไทยครู ล้น เมือง มากจริงๆ

เหมือนเป็นทางเลือกที่สิ้นคิดอ่ะ ไม่ติดที่หวังก็ลงคุรุศาสตร์ อักษรศาสตร์บ้างแหละ โดยที่ตัวเองไม่ได้ชอบไม่ได้อยากเป็นอ่ะ

เราก็สอบไป พอสอบแล้วหาที่ลงได้ก็บรรจุเข้าข้าราชการ แต่ถามว่า แล้วที่คัดมามีคุณภาพรึเปล่า ขนาดครู บาง คน 

สอบบรรจุเข้ามาได้แต่สอนนักเรียนแบบประหนึ่งตัวท่านต้องแสวงหาความรู้ด้วยตนเอง สรุปว่าตอนนั้นเรียนเรื่อง การสืบสันตติวงศ์

มาสอนอยู่ 2 วัน แล้วก็หายไปกับ กิจกรรมพร้อมให้นักเรียนเปิดไลน์ ซึ่งเราไม่ชอบพกโทรศัพท์ไป มันเกะกะ แบบเอาไปก็จะเล่นเพลินไง

ไม่สนใจการเรียน พอถึงคาบครู ครูก็จะถ่ายเกี่ยวกับการสืบสันตติวงศ์มาปุ๊ป แล้วบอกว่า ลอกให้เสร็จภายในคาบนี้ เช็คชื่อตามสมุดที่ส่ง 

อารมณ์แบบ จ้า แล้วแต่เลย ลอกกฎหมายฉบับนี้ครูบอกย่อมาได้ 3 แผ่น a4 เต็ม ลอกส่งในคาบ

และด้วยความรักตัวกลัวเกรดล่วงเลยนั่งทำจน late วิชาของครูชาวต่างชาติขึ้นไปโดนด่าอีก ไอพวกฟังไม่รู้เรื่องก็เฉย

แต่เราฟังออกไง เพราะศัพท์มันแค่ วาย ยู โซ เลท ขนาดนี้ รู้ไหมว่ามันเสียเวลา บลาๆ ไอเราที่นั่งอยู่ก็ เออ แบบไม่ได้ตั้งใจรึเปล่าละวะ 

ก็โดนด่าไป 

ถามว่าครูดีๆ เก่งๆตอนนี้หายไปไหนหมด 
1.เกษียณอายุราชกาลครู
2.เปิดเป็นโรงเรียนสอนติวเตอร์
3.มีโรงเรียนเอกชนซื้อตัวไป โรงเรียนรัฐก็โดนไปไง (เราเป็นเด็กโรงเรียนรัฐนะ)
4.ผลันตัวไปเป็นนักวิชาการ ไปสายอื่น ทำผลงานดีๆ รัฐก็อาจจะเอาตัวไปออกข้อสอบอะนะ

แต่ตอนนี้ครูบางคนสอนดีมากนะ แต่สั่งงานเยอะแล้วเพื่อนไม่ชอบเราก็ไม่ชอบแต่เราชอบการสอนของครูเขา

จบ ปริญญาเอก นะจ๊ะ ครูคณิต เราเคยเรียนกับครูเขาตอนม.1 แบบรู้สึกว่าถ้ามีบุญอยากเรียนกับครูเขาอีก

เคยทะเลาะกับเพื่อนเพราะเราบอกว่าครูคนนี้สอนดีกว่าครูคนปัจจุบันที่สอนอยู่ ณ ตอนนั้น แต่มันบอกว่าครูปัจจุบันดีกว่า 

เพราะอะไรรู้ปะ เพราะมันเคยสอบได้ศูนย์ในวิชาครูเขาไง เราแบบ เออเรื่องเหอะแล้วมันก็งอนเราไป

มีครั้งหนึ่งเคยแอบเอาหนังสือพระพุทธศาสนาเข้าห้องสอบเพราะเขียนบทสวดที่ต้องแปล 9 ท่อนแล้ว

จำไม่ได้เลยแอบเอาเข้าไปตอนนั้นคือหนังสือทั้งเล่มเข้าไปนะเว้ย 

แล้วโต๊ะเป็นรู ก็ส่องเลยค่ะ เหมือนส่องดูอะไรสักอย่างก็ก้มเอาหัวมุดโต๊ะเว้ย  ก็เนียนได้อีก เพื่อนข้างๆ จดใส่มือ เพื่อนข้างๆมันจำได้

ครึ่งห้อง จำได้หมดแล้วมีบางคนจดติดโต๊ะไงตอนพักเที่ยงเพื่อนที่ไปนั่งเจอตอนก่อนออกห้องสอบเลยต้อง นั่งเอาไม้บรรทัดเหล็กขูดโต๊ะไง

แบบวิชานี้ สอบได้ก็จริงแต่เกรดได้ 2.5 คนอื่นสามหมด ยอมจ่ะ ไอวิชาไม่จดโพยจำสดหน้าห้องแล้วเอาไปเขียน ดันไปติด 1 ใน 4 ที่ผ่านวิชานี้

ทั้งระดับชั้นอ่ะคิดดูละกัน แบบ อะไรวะ

ในตลอดชีวิตของใครหลายๆคนเคยลอกและหลายๆคนไม่เคยลอกแต่เราเคยโดนลอกแบบไม่เต็มใจอ่ะแล้วทั้งห้องลอกเรา

และเราก็คะแนนน้อยที่สุด ในห้อง เพราะ ไออีกคนที่เก่งมันก็ส่งไง แล้วเราที่โดนลอกฟรีไม่ได้ผลได้ อะไรเลยก็คะแนนน้อยสุด

ครูให้ทำ ข้อสอบโอเน็ทย้อนหลัง แล้ว เราได้ 87 เพื่อนคนอื่นได้ 90 อัพหมดทุกคน แม้แต่คนที่บวกเลขคูณเลขไม่เก่งหรืออ่านอังกฤษไม่ออก

มันก็ได้ 90 เราแบบ ช๊อคคคคคคคคค

สุดท้ายมันมาสารภาพกับเราก่อนสอบo netจริงว่า ตอนนั้นพวกกูลอกนะ แบบมากกกกกกกกก

ตอนทำonetเราไม่รู้ว่าได้คะแนนเท่าไรแต่ เราทำผิดข้อเดียวเราจะได้คะแนนเต็มในวิชานั้น

เราแบบเหอะๆๆๆๆๆๆๆๆๆๆๆๆๆๆๆๆๆ

โอ้ยชั่งเถอะเอาเป็นว่า โกงคือเสียประโยชน์แต่ถ้าไม่เสียก็ไม่ได้เรียกว่าโกงนะ  ^_^
comment62:พึ่งดูจบ เดี๋ยวมาอ่าน หนังสนึกมาก
comment63:เขียนได้โดนใจทุกอย่างเลย โดยเฉพาะประเด็นข้อสอบเข้ามหาลัยที่ไม่เปิดเผย และสิ่งที่ติวเตอร์พูดประโยคนั้นได้ฟังเหมือนกัน

ไม่มีใครทำเพื่อเด็กจริงๆ เหมือนละครฉากนึงที่มีตัวร้ายสร้างกติกา มีตัวละครที่เล่นบทคนดีช่วยเหลือเด็ก(ที่มีตังค์เรียนพิเศษ) ไม่มีใครเหลียวแลเด็กที่ไม่มีเงินจริงๆ ระบบยังมีต่อไปให้ตัวร้ายและหน้ากากติวเตอร์แสนดีต่างๆเล่นบทของตนต่อไป ไม่ทีใครคิดจะทำลายระบบเน่าๆนี้ออกไป เพราะมันคือช่องทางทำเงินของตัวร้ายและตัวดี บนเส้นทางของการปิดโอกาสเด็กไม่มีเงินไปอย่างสมบูรณ์

เสียดายที่หนังไม่เล่นประเด็นพวกนี้เหมือนกัน อยากให้คนดูได้รับรู้ว่าเด็กต้องเจอกับอะไรอยู่ เชื่อว่าถ้าหลายคนรู้ก็จะคิดแบบจขกท.เช่นกัน
comment64:ระบบการศึกษาบ้านเราล้มเหลวครับ
โรงเรียนวัดผลการศึกษาเด็กได้แบบเดียว คือการทำข้อสอบ วิชาการ
ซึ่งจะมีเด็กจำนวนหนึ่งที่ทำได้ ได้เกรดดีๆ เรียนต่อมหาวิทยาลัยได้ 

ซึ่งความจริงแล้ว เด็กแต่ละคนมีความสามารถแตกต่างกัน
วิชาการ ศิลปะ ดนตรี กีฬา ทักษะด้านร่างกาย ร้องเพลง เล่น พูด หลากหลายมากๆ
comment65:ใช้ระบบ Entrance แบบเดิม  ไม่ต้องมีเกรด มาช่วย ชีวิตคุณจะ ยุติธรรมกว่านี้ สมัยก่อนไม่เคยมีปัญหาเรื่องการติว มาก เพราะเด็ก คุณจะไปทำเกรดอะไรมาตอนเรียนไม่ต้องสนใจ เด็กก็มีความสุขมากกว่า 10-11 ปีก่อนการ Entrance ทำให้คุณภาพชีวิตดี ไม่ต้องมาติวเพิ่มเกรด หรือทำเกรด  เพราะตอน Entrance ไม่สนใจเกรด สอบเทียบได้ 2.0 ก็ Entrance  ได้หมอ วิศว เพราะมันขึ้นกับการเตรียมตัวสอบ Entrance  อย่างเดียวเมื่อก่อน วิทยาศาสตร์ ฟิสิกส์ เคมี ชีวะ วิชาละ 100 คะแนน  ปัจจุบัน 3 วิชา 100 คะแนน  ทำให้เด็กสมัยก่อนไม่ทิ้งซักวิชา ปัจจุบันสอบเข้า คณะวิทย์ดันตกฟิสิกส์ เพราะตอนสอบ ไม่ได้ทำ

คุณจะแก้ระบบการศึกษา 
1. เลิกเอาเกรด ไปช่วย ในการสอบ   ชีวิตเด็กจะได้ไม่ต้อง ติว ประถม -อย่างน้อย มัธยมต้น (เป็นการตัดช่องทำมาหากินของ อาจารย์ คอรับชั่นด้วย)
2. สอบ Entrance แบบเดิม ใช้ข้อสอบกลาง สุ่มสถานที่สอบ เอาคะแนนกลาง   (การเปลี่ยนระบบการสอบ จาก Entrance มันเกิดจากรัฐมนตรี ต้องการผลประโยชน์ในการจัดซื้อระบบคอมพิวเตอร์ในสมัยนั้น ก็มีข้ออ้าง ข้อเสียของการ Entrance แบบเดิม)
comment65-1:ผมเห็นด้วยนะ

แต่ที่ผมคิดว่าปัจจุบันต้องเอาเกรด เพราะ เด็กไม่สนใจเรียนที่โรงเรียนเลยไงครับ

ตอนผมเรียน พอสอบเทียบได้ เพื่อนไม่มาเรียนเลยครับ
ถึงมาก็ไม่ค่อยเรียน เพราะไปติวข้างนอกเอา

พวกที่ตั้งใจเรียน ก็มึนสิครับ ครูสอนเร็วมาก เพราะ ดึงไปเร็ว หรือโดนป่วนตลอด

ทุกวิธีมีทั้งดี และเสียครับ

ใจจริง ผมโทษครอบครัวก่อนเลย

หลง และ ตามใจ ลูกเกินไป

ลูกชั้นเก่งที่สุด อันดับหนึ่งที่สุด ใครแตะไม่ได้

แล้วส่งมาโรงเรียนทำไมวะ ครับ
comment65-2:โดยส่วนตัวคิดว่า การเอาเกรด มาบังคับให้เด็กสนใจเรียนในห้องไม่ใช่สิ่งที่ถูกต้องหรอกครับ ถ้าโรงเรียนหรือครูที่ดีจริง จะต้องทำให้เด็กกลับมาสนใจในสิ่งที่ตัวเองสอนได้ โดยที่ไม่ต้องใช้เกรด ถามว่า ทำไมเด็กต้องเสียเงิน เสียเวลาไปเรียนพิเศษข้างนอก ก็เพราะครูในโรงเรียนไม่ตอบโจทย์ไงครับ ครูบางคนสอนไม่รู้เรื่อง ครูบางคนไม่เตรียมการสอน เด็กบางคนไม่เตรียมตัวมาเรียนเพราะถูกพ่อแม่บังคับ เด็กบางคนพื้นฐานไม่ดี เด็กบางคนเรียนมาก่อนแล้ว ดังนั้นครูในคลาส จะต้องแก้ปัญหาพวกนี้ครับ 

อย่างเด็กบางคน เขาไม่อยากเรียน เพราะถูกพ่อแม่บังคับ ทำอย่างไง ถึงจะทำให้เด็กเหล่านี้กลับมาสนใจเรียน 
เด็กบางคนพื้นฐานไม่ดี ก็ต้องเริ่มกลับไปที่พื้นฐาน เด็กบางคนเรียนมาก่อนแล้ว ก็หากิจกรรมอย่างอื่นที่น่าสนใจให้เขาทำ 

แต่ไม่ใช่ รับเงินมาเท่านี้ ฉันก็สอนเท่านี้ สอนเหมือนเดิม เด็กจะเป็นยังไงก็ช่างหัวมัน ไม่พอใจ ไม่ตั้งใจ ก็เอาเกรดน้อยๆ ไปแล้วกัน อย่างในหนัง คนที่จะแสดงละครเวทีได้ต้องได้เกรด 3.50 ขึ้นไป เด็กก็เลยไปเรียนพิเศษกับครูสอนเลข สุดท้ายก็กลายมาเกิดการลอกกัน ทำทุกอย่างเพื่อให้ได้เกรดมา
comment65-3:เห็นด้วยนะ ยิ่งเอาผลการเรียนในห้องมาใช้มากเท่าไหร่ เด็กยิ่งกวดวิชามากขึ้น
และสอบ O-net ควรสอบหลังปิดเทอมแล้ว เด็กจะได้ไม่ติวมากเกินไป สำคัญเวลามีนิดเดียวช่วยหาระบบดี ๆ 
มาประกาศผลสอบให้เร็วหน่อยได้ไหม มีโรงเรียนแถวอีสานที่นึง สอบเข้าม.1,4 วันนี้พรุ่งนี้เช้าประกาศผลแล้ว(จริง ๆ ประกาศตั้งแต่เมื่อคืน) มันต้องแบบนี้ส
comment66:จขกท. เขียนได้ดีมากค่ะ 
เท่าที่อ่านมา คือ เด็กๆ ก็พยายามแข่งกันเพื่อให้ได้เกรดดีๆ สอบติดม.ดังๆ เน้นไปที่การแข่งขันมากกว่าการเรียนรู้จริงๆ 
เราดูเรื่อง 3 idiots หนังอินเดีย ซึ่งเขาก็แขวะวงการศึกษาเหมือนกัน เราว่าหนังออกแนวค่อนข้างสร้างสรรค์ ให้คนดูได้คิดตามเหมือนกันค่ะ
comment67:ลินชอบแบงค์รึเปล่าครับ ดูแล้วงง
comment67-1:คงไม่ถึงกับชอบ คงแค่คิดว่า เราสามารถเป็นเพื่อนกับคนนี้ได้
comment68:ฉากไล่ล่า ไม่ชอบ อึดอัดไป ทั้งตัดภาพไปมา มุมกล้อง เสียง รู้สึกอึดอัด จะอ้วก คือจะไคลแมกซ์แล้วก็ยังดึงยื้อ
comment69:ขอบคุณครับ
comment70:ดูไปนี่หัวร้อนแทนลินเลยค่ะ เกลียดผอ.เอาหน้าค่ะ 55555555 เพิ่งผ่านประสบการณ์มาสดๆร้อนๆเลย เรื่องจ้างเพื่อนทำข้อสอบอีกหน่อยมีมาแน่นอนค่ะ ยุคนี้มีจ้างทำการบ้านแล้วนะคะ

เรื่องค่าเข้านี่ก็เกลื่อนค่ะพูดเลย โรงเรียนเราเป็นโรงเรียนมีชื่อในกทม. ก็ประมาณในเรื่องอะค่ะ 1-4แสนได้ นี่โรงเรียนรัฐนะ เหอะๆ อ.ที่กั๊กความรู้ในห้องแล้วไซโคให้เด็กไปเรียนพิเศษกับนางก็มีค่ะ แถมเพื่อนที่เรียนกับนางก็จะรักนางมากกก สอนดีงู้นงี้ เราคิดในใจนะว่า ถ้าสอนดีแล้วทำไมในห้องไม่สอนเหมือนตอนเรียนพิเศษ(วะ) เคยเกือบหลวมตัวไปเรียนพิเศษกับนางด้วย แต่มาเปลี่ยนใจทีหลัง นางแซะเราเลยจ้าา ประมาณว่าเดี๋ยวก็รู้ว่าจะเรียนได้มั้ย คงคิดว่าเราไม่เก่ง คะแนนแย่ๆแน่ๆ แต่ขอโทษค่ะเราคะแนนดี5555(ดีจากการเรียนพิเศษที่อื่นเหมือนกัน= =) จากนั้นนางถึงเลิกแซะ

แล้วการเรียนกับติวเตอร์สมัยนี้คือจำเป็นจริงๆค่ะ กล้าพูดว่าถ้าไม่ได้เรียนพิเศษ ไม่มีวันนี้แน่นอน ถามว่าอ.ที่สอนดีๆตั้งใจสอนมีมั้ย มีค่ะ แต่ไม่พอ เรียนม.ปลาย6เทอม ได้ครูดีแค่2เทอม แบบนี้ไหวมั้ยอะ ไม่ไหวค่าาา แล้วการจัดระเบียบการสอนก็ต่างกันมาก ของติวเตอร์สอนเป็นระบบเลย จาก1ไป2ไป3 ส่วนของที่โรงเรียน สลับหมดค่า เพราะกลัวเด็กไปเรียนพิเศษ ตลกปะ /ขำแห้ง

ที่พูดมาคือเรื่องจริง100% ประสบการณ์ตรงทุกอัน
comment71:เราไม่ทุจริตการสอบจนจบป.ตรี เพราะเรามีปม!
มีเพื่อนเอาโพยA4วางบนโต๊ะเรา เราไม่ได้ดู แต่โดนจับได้ทันที ร้องไห้หลายคืนลุ้นกลัวได้0
จะบอกว่าป.ตรี เรามีเห็นการทุจริตเป็นเรื่องปกติ จนคนแบบเรากลายเป็นผิดปกติ เช่น
1.เคยมีวิชาอ่าน(ไม่ใช่เชิงคำนวน) เพื่อนโดดไปเน้นเรียนวิชาอื่น มาเรียนกันไม่ถึง5คน(อ.ชอบอ่านให้ฟัง แต่เราคิดว่าดีจริงมีคนอ่านให้ฟัง) พอจะสอบแทบทั้งห้องจดสรุปเข้าห้องสอบ(95%) แต่เราท้าทายตัวเองว่าเราจำมันทั้งเล่ม ทุกข้อย่อย ทำเต็มที่ เราทำสรุปและเขียนมันซ้ำๆให้เข้าหัว นั่งดูเมทตัดโพยเตรียมไว้ก็กดดันนะ พอเมทเราปิดไฟนอน เราออกมาท่องต่อที่บันได สอบเสร็จเมทเราก็สอนเราว่าควรรู้จักเอาตัวรอด แต่คือเราทำได้ไงแต่แค่คิดว่านี่เราผิดปกติมาขนาดนั้น?
2.เราติวให้เพื่อนมากวิชาที่สุด แต่ตอนจบมีช่วงเปิดใจ เพื่อนส่วนใหญ่เน้นขอบคุณเพื่อนอีกคน กับเพื่อนที่ให้ลอก ไม่มีใครขอบคุณเราซักคนเลยมั้ง เราไม่ซีเรียสนะ   
2.1เรากลัวมีพิรุธ กลัวถูกจับ เพราะคิดว่าตัวเองไม่เนียนพอ
2.2ที่เราไม่เน้นให้เพื่อนลอก เพราะกลัวเพื่อนคาดหวังจะลอก และกลายเป็นว่ากั๊กความสามารถความพยายามของตนเองไว้แล้วหากลอกไม่ได้จะงานเข้า

ปล.จะบอกว่าผลการเรียนไม่ใช่ทั้งหมดของชีวิต ทุกความพยายามมีความหมายเสมอ แม้ระบบการศึกษา หรือผู้สอนไม่อำนวย เรายังไม่สามารถเปลี่ยนได้ เพราะ ด้วยระบบ ด้วยสังคม ด้วยโอกาส ด้วยการแข่งขัน ด้วยผู้มีส่วนได้ส่วนเสีย ด้วยผู้ปกครอง และด้วยตัวเด็กเอง  หากแต่ตัวเราเองเป็นจุดเล็กๆ หรือฟันเฟืองตัวนึง ย่อมสร้างสังคมอีกยุคที่ดีได้ คนที่บอกว่าเกรดไม่ได้บอกว่าจะทำงานเป็น เราเห็นด้วยส่วนหนึ่งเพราะปัจจัย AQ EQ ควรถูกประยุกต์ใช้  แต่ไม่ใช่เอามาแบ่งแยกกัน
เพราะโลกมันไม่ได้สวย คุณและฉันก็ย่อมเคยถูกรังแก
comment72:มันก็สร้างแนวคิดคอรับชั่นตั้งแต่เข้าเรียนแล้ว เพราะผปค.มีเงิน เช่น สอบเข้าไม่ได้ก็บริจาค(จริง ๆ คือใต้โต๊ะ) หลักหลายหมื่นถึงแสน
รู้นะใครบริจาคบ้าง เพื่อนๆ รู้หมด เพราะประกาศรายชื่อแล้วไม่มีชื่อ แต่ไปรร. ... ไม่อายหรา ถามจริง
comment73:กระทู้ดีเก็บไว้อ่าน
comment74:ขอแตกอีกประเด็นนึงในหนังที่ผมรู้สึกว่าน่าสนใจ 
"ค่านิยมของบุลลากรด้านการศึกษา การขาดความภาคภูมิใจในวิชาชีพครู"

ประเด็นนี้เกิดในช่วงท้ายๆของเรื่อง ที่ลินถูกสัมภาษณ์โดยอาจารย์มหาวิทยาลัย เราจะเห็นได้ว่าบทสัมภาษณ์ของอาจารย์นั้นสะท้อนให้เห็นถึงความแปลกใจในความคิดของเด็กที่มี"ตัวเลือก"ให้เลือกมากมายอย่างลินทำไมกลับคิดอยากทำงานในแวดวงการศึกษา คำถามแบบนี้สะท้อนให้เห็นส่วนลึกของอาจารย์ท่านนี้เองว่า ถ้าเธอมีตัวเลือกแบบลินเธอคงไม่คิดอยากทำงานเป็นแม่พิมพ์ของชาติ นี่ทำให้เห็นว่าความล้มเหลวอีกด้านนึงของการศึกษาบ้านเรานั่นคือ คนที่ถูกบรรจุเข้ามาเป็นครู อาจารย์ จำนวนมาก"ไม่ได้ตั้งใจ"จริงๆที่จะมาทำงานด้านนี้ แต่มาเพราะตัวเองหมดทางเลือกแล้ว เมื่อบุคลากรด้านการศึกษามาจากคนที่ขาดคุณภาพ โดยเฉพาะที่สำคัญ ขาดความภาคภูมิใจในเกียรติของวิชาชีพครู มันก็ไม่แปลกที่ระบบการศึกษาไทยจะล้มเหลวพังไม่เป็นท่าแบบทุกวันนี้
comment75:นั่งดูออนไลน์ สนุกดีครับ *---* คุ้มค่าเน็ต เป็นเรื่องที่ดีครับ
comment76:มันไม่สำคัญหรอกว่าเราควรเลือกทางไหน 
สุดท้ายแล้วคนที่ประสบความสำเร็จก็คือผู้ชนะ
โลกมันเป็นแบบนี้จริงๆ เรายังมีคนดี จนๆ โดนกระทำอีกเยอะ
เรายังมีคนโลภไม่รู้จักพอที่สอนให้เรารู้จักพอ  สอนให้เราเป็นคนดี 
นี่มันชีวิตจริงไม่ใช่หนัง  
ไม่ว่าคุณจะชั่วแค่ไหน  ถ้าคุณบอกทุกคนว่าคุณเป็นคนดี ทุกวัน บ่อยๆ 
มีคนอื่นๆ ช่วยบอก ทุกคนจะเชื่อว่าคุณเป็นคนดี 
สังคมความเป็นมนุษย์มันเลวทรามเสมอ เมื่อมีเงินและอำนาจเข้ามาเกี่ยวข้อง
คนที่หลงไหลสิ่งเหล่านี้ ย่อมนำมาซึ่งความร่ำรวย  คุณจะเห็นในสิ่งที่คุณคิด 
ถ้าคุณไม่คิด ไม่ต้องการเงิน คุณก็จะไม่ได้มัน คุณจะได้ความดีติดตัว  อยู่อย่างมีเกรียติ์ 
อาจได้รางวัลบุคคลดีเด่น แต่ไม่มีชีวิตอู้ฟู่หรูหรา  เพราะผู้คนในสังคมไม่ได้เคารพความดี 
ชีวิตมันมีทางเลือกสามทาง  คือ เล่นแบบโกง เล่นแบบแฟร์ และเลือกที่จะไม่เล่น 
1 โกงแต่อย่าให้ใครจับได้ ขอเพียงทำสำเร็จคุณก็เป็นผ็ชนะ
2 เป็นคนดีที่ต้องไปลุ้นเอาว่าอะไรจะเกิดกับชีวิตคุณ  
3 หาทางหลุดออกพ้นจากวังวนนี้ให้ได้ ก็ศาสนาพุทธงัยละ
comment77:ถ้าผมเจอกระทู้นี้ตั้งแต่มีหนังผมดูโรงต่อเลยนะเนี่ย เง้อ
